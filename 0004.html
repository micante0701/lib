<!doctype html>
<html lang="zh-tw">

<head>
    <meta charset="utf-8">
    <meta name="revised" content="2025/10/23">
    <meta name="viewport" content="width=device-width, initial-scale=1.0">
    <title>無量壽經甄解</title>
    <link rel="stylesheet" href="lib.css">
    <script src="book.js" defer></script>
    <script>
        if ("serviceWorker" in navigator) {
            window.addEventListener("load", () => {
                navigator.serviceWorker.register("./service.js")
                    .then(reg => console.log("Service Worker Registered:", reg))
                    .catch(err => console.error("Service Worker Registration Failed:", err));
            });
        }    
    </script>
</head>

<body>
    <!-- <div id="header">
    </div> -->
    <a class="floating-btn mouse settingEmoji" id="btnPos1" onclick="togglePopup()">⚙</a>
    <a class="floating-btn mouse settingEmoji" id="btnPos2" href="#top">↑</a>
    <a class="floating-btn mouse settingEmoji" id="btnPos3" href="#bottom">↓</a>
    <div id="overlay" class="overlay" onclick="closePopup(event)">
        <span id="toolbox">
            <p>
                <a href="index.html">回首頁</a>
            </p>
            <p>
                <span>護眼模式</span>
                <br>
                <button class="mouse btnTheme" onclick="toggleTheme()" id="themePicker">開/關</button>
                <br>
                <span>文字大小</span>
                <br>
                <span>
                    <button class="mouse toolboxBtn" onclick="changeFontSize(1)">+</button>
                    <button class="mouse toolboxBtn" onclick="changeFontSize(-1)">-</button>
                </span>
                <br>
                <label for="toc">章節目錄</label>
                <br>
                <select id="toc">
                    <option value="">-- 請選擇 --</option>
                </select>
                <br>
            </p>
            <p>
                <a href="pair.html">雙頁對照檢視</a>
            </p>
        </span>
    </div>
    <div id="top">
        <h1>無量壽經甄解(一)</h1>
        <h3>道隱法師</h3>
    </div>
    <div class="container content">
        <div class="left"></div>
        <div class="center">
            <p></p>
            <h5>佛說無量壽經甄解(一)</h5>
            <p>謹開斯經，文前作七門，然後依文釋義，何者七門？一敘教興，二釋名題，三明宗體，四辨教相，五示所被，六彰義例，七辨傳譯。</p>
            <p>初教興中，又有總別。</p>
            <p>先總明者，凡大教之興，因緣無量，《智論》廣明《般若》教起因緣，曰「如須彌山，不以無事及小因緣而能令動。佛亦如是，大因緣故而有所說，所謂般若波羅蜜流行世間，廣益群品故也。」《華嚴》〈生起品〉三十四雲：「如來、應供、等正覺性起正法不可思議，所以者何？非少因緣成等正覺出興於世，以十種無量無數百千阿僧祗因緣成等正覺出興於世，乃至廣說，如是等無量因緣，唯為一大事因緣，大事因緣者何？唯欲眾生開示佛知見故。」《法華》雲：「如來為一大事因緣故出現於世，所謂開示悟入佛知見」等。(文)《稱讚淨土經》雲：「我觀如是利益安樂大事因緣，說誠諦語。」(文)</p>
            <p>次別明此經教興者，《本書》歎釋真實教雲：「誠是如來興世之正說，奇特最勝之妙典，一乘究竟之極說，速疾圓融之金言，十方稱讚之誠言，時機純熟之真教也，應知。」(此六句中，初四正《大經》意，第五、第六是《觀》、《小》二經隱彰義，《教卷》初真實教者唯指《大無量壽經》，至此歎釋則帶說《觀》、《小》二經真實，其顯說至第六卷以屬方便，雲「三經真實以選擇本願」，又雲「依隱彰義則一也」。由此言之，二經真實攝於《大無量壽經》中，不等亦如等，是故及二經真，以二經真實本出於《大經》故，卷收則唯《大無量壽經》也。)</p>
            <p>此六句歎釋為教興之別由，作六意釋：</p>
            <p>一為開興世正說故者，五濁之世，造惡之時，聖道一種今時難修，其難非一，特此一門至圓極頓，而且由其簡易直捷，則出世之正說偏在斯經，一代所說歸此經，如眾水歸於大海，是以經家體知佛智所在，以佛一代八相化儀寄明來會菩薩，而彰群經朝宗偏在今典。由此言之，百萬阿僧祗因緣以起《華嚴》之典，一大事因緣以成《法華》之教，亦唯為此法之由序，故《經》曰「如來以無蓋大悲」等。(文)</p>
            <p>二為奇特最勝故，「奇特」者，示彌陀果德，《經》雲「其眾奇妙，道場超絕」故；「最勝」者，顯法藏因相，《經》雲「超發無上殊勝之願」故。此經的明彌陀因果始末昭然指掌，是曰「具足往生經」。佛因果既具，則眾生願生於是可辨，佛正覺由眾生往生，眾生往生因佛正覺故。</p>
            <p>三為一乘極說故，《下經》曰：「一一華中出三十六百千億光，一一光中出三十六百千億佛，一一諸佛又于百千光明普為十方說微妙法，如是諸佛各各安立無量眾生于佛正道。」(文)此是彌陀正覺蓮華，即悲願一乘之體，無有十方三世無量慧不乘此一如來成正覺，釋尊亦在此中，乘悲願一乘來敷演一乘法，使諸眾生究竟一乘至於彼岸，可謂究竟一乘之至極也。</p>
            <p>四為彰速疾圓融故，華嚴法界、法華實相皆亦有圓融之義，望之心相羸劣凡夫，遷流遠種。今此經則不爾，具縛凡夫、屠沽下類剎那超越成佛，其所以超越成佛者，在如來回向信樂，開示回向信樂者，三經之中此經尤備，故《經》雲：「聞其名號，信心歡喜，乃至一念」等。又雲：「其有得聞，彼佛名號，乃至一念，當知此人為得大利，則是具足無上功德。」一念速具足圓滿無上功德，速疾圓融之旨無以尚焉。</p>
            <p>五示十方稱讚故，下《經》曰「佛告阿難，無量壽佛威神無極，十方世界無量無邊不可思議諸佛如來莫不稱歎」等，爾時世尊說偈，彰灼顯示十方諸佛皆共讚歎之相，是名「傳命偈」，釋迦傳于諸佛國告命讚歎弘道之相故。既是十方稱讚，不異釋迦在靈山，以此法門為濁惡眾生弘通，三世道同，根本修多羅海無窮無極，思而可知。</p>
            <p>六為時機純熟故，「時」者，大聖知見開示，所雲「優曇缽樹出現之時」也；「機」者，普賢、文殊等權眾來在此會，能所同住悲願一乘之德弘揚斯法，一代勝會無過此者。又可，無蓋大悲矜哀三界，說大小權實法，今將可說彌陀妙願之時節到來，未來眾生亦開悟時來，是以威光赫然，為未來痛燒之者方啟淨土門，在世智惠利根，未來鈍根多障，利智易化，無智難度，今為多障難度而開暢所懷者，良由時機純熟。</p>
            <p>上來六意，初五是因，後一是緣，如是因緣相會，致使此根本修多羅興起也。</p>
            <p>教興略如爾。</p>
            <p>第二釋名題者，「佛說無量壽經」者，此經別目也。凡諸經立名不定，或用一義，或用二義，或標三義立號。</p>
            <p>言一義者，但人、但法、但處、但喻等。但人者，如《老女經》、《提謂經》等；但法者，如《涅槃》等；但處者，如《楞伽經》等；但喻者，《金光明》之類。</p>
            <p>言二義者，法喻並舉，如《妙法蓮華經》等；或人法雙彰，如《維摩詰不思議解脫經》。</p>
            <p>言三義者，如《勝鬘師子吼一乘大方便經》等。</p>
            <p>今此經者，人法二義立名，「佛說」二字能說之人，「無量壽」是所說之法。《論注》曰：「釋迦牟尼佛在王舍城及舍衛國說無量壽佛莊嚴功德」。(文)</p>
            <p>今解，初離釋，後合釋。</p>
            <p>初離釋中有三：初解「佛說」二字，次解「無量壽」三字，後釋「經」一字。</p>
            <p>初「佛說」者，一切諸經皆是佛所說，何故「佛說」二字有無不定？一義雲：理實諸經皆應題「佛說」二字，其無者以存略故。一義雲：諸經中或命聖弟子說者，或有命文殊等說者，以是義故有無不定。今經異彼，故殊標「佛說」。淨土一教唯佛自說，非因人之所知，故《化卷》引《大論》（第二）雲：「凡諸經起說不過五種：一者佛說，二者聖弟子說，三者天仙說，四者鬼神說，五者變化說。爾者，四種所說不足信用，斯三經者大聖自說也。」</p>
            <p>言「佛」者，此土本師釋迦為能說教主，無異佛故不標別名。然論教主不同，如《華嚴》十蓮華藏塵剎佛身者，現尊特報身，普賢等大菩薩所見，而非二乘凡夫之所見，是名「須現尊特身」也。如《法華》教主者即丈六應身而尊特報身，是名「不須現尊特身」，故說「具相三十二微妙淨法身」等。</p>
            <p>如今家佛身者有二種，一隨末應身，一代所說末教佛身是也。雖有須現、不須現不同而追機現身，悉是名「隨末應身」；二融本應身：三經教主是也。《舟贊》曰：「釋迦如來真報土，清淨莊嚴無勝是，為度娑婆分化入，八相成佛度眾生。」又《事贊》曰：「舍無勝莊嚴土，八相示現出閻浮，或現真形無利物(須現)，或同雜類化凡愚。」(文)故知淨土教主是不須現應身，出現穢土，八相成道，為凡愚說此一教。雖曰應身，與隨末應身不同，外雖現應身，而內融於本師法身別德故，說本願真利，故名「融本應身」也。</p>
            <p>於中，《觀經》說佛從耆闍崛山沒，于王宮出，以佛神力，則不起三昧而現威儀，豈不沒而不得出現乎？為佛神力不能耶？非不能，不為也，何以故？其沒山出宮者，隱沒末教能說之佛身，而現應垢凡女質之身，此乃融本地別德，故致示出沒，是乃所以異一代末教佛身也。又說座百寶蓮華等，是地上所見之相也，以地上菩薩之所見身而出王宮，以垢凡女質為所對者，內融本師德故，豈可同一代末教佛身耶！</p>
            <p>如《小經》者，釋迦、諸佛同入不可思議功德海，為身子說無問自說之法，不可思議功德者，即是本地別德也，釋迦入此別德，亦是融本之應身也。</p>
            <p>三經佛身同是雖融本，而《大經》特最勝，所以者何？此經釋迦住五德，現異常相故，前四住則釋迦即彌陀，二而不二，第五住者，彌陀即釋迦，不二而二，謂本地法身為釋迦而行彌陀之行，開示本願真實，是言「行如來德」，高祖假《法華》〈壽量品〉示其義，雲「久遠實成阿彌陀佛，哀五濁凡愚，示釋迦牟尼佛」等。此乃釋迦住本地別德，而行彌陀別德，以故身相殊妙，一代會中未曾如是殊妙之相，故阿難見光顏巍巍之相，怪之言「未曾瞻睹殊妙如今」，若但如須現、不須現尊特身者，何得言未曾瞻睹？是《大經》教主也，應知。</p>
            <p>言「說」者，《玄義》雲：「口音陳唱，聲名句文為體，開示宣說本願真實故。」又天臺雲：「說者，悅也，悅暢所懷故。」謂此經者出世大事，佛所悲懷，今時機至暢所懷，豈不悅乎！此義與下文合焉。又可，「說」者，稱說之義，《下經》曰「十方恒沙諸佛如來皆共讚歎無量壽佛威神功德不可思議」，今彰釋迦乘此悲願來稱說悲願，悲願者第十七願，其稱說之功職而由之，故《下經》雲「如來以無蓋大悲」等。又《觀經》下輩雲「遇善知識，以大慈悲為說阿彌陀佛十力威德」等，大悲者第十七願也。由此言之，上釋迦、諸佛，皆共由大悲願稱說，下至凡夫，其所稱說者，無不依大悲願，今顯釋迦稱說，故言「佛說」也。</p>
            <p>次釋「無量壽」三字者，此有四：一明通別，二定前後，三舉舊解，四彰今釋。</p>
            <p>初通別者，共同名「通」。「無量壽」者，謂涅槃常住佛果，而十方眾生之所共同證入，故名之為「通」；以是即為彌陀方便法身別德，故名之為「別」。約通，則凡聖共同證入，約別，則超過不共也。又主伴同一無量壽故，亦通亦別，不二而二；泯入不可思議故，非通非別，二而不二。如是功德蘊在此中，說以為「無量壽」也。</p>
            <p>二前後者，諸經之中說諸佛雲「壽無量」，未曰「無量壽」，無量壽者，局於今佛，所以者何？無量歸壽名為「無量壽」，是本師德也；壽出無量說為「壽無量」，是諸佛位也。高祖曰「彌陀如來從如來生，示現種種身云云」，思之。</p>
            <p>三舉舊解者，淨影雲「壽有真應，今此所論是應非真，于應壽中，此佛壽長，凡夫二乘不能測度知其限筭，故曰『無量』。雲何得知是應非真？如《觀音授記經》說無量壽佛滅後，觀音、勢至次第作佛故。」天臺同此。綽禪師會《授記經》為報身隱沒之相，善導亦會為涅槃如化之相，亦不妨其入滅。他經說可然，此經異譯中亦有此說，雲何會釋？他流雲：「異譯不正，不可和會。」辨曰：「他經之難既會之，同本經說何言不可會耶？如綽、導二師會彼經，亦可例破。」</p>
            <p>今按：彼國界常住無為涅槃，所居有情亦無生滅，然眷屬長壽願雲「修短自在」者，示現生滅而不妨不生滅，自在生滅之義也。眷屬長壽既爾，佛豈不修短自在乎？是故一經中初眷屬長壽雲修短自在，後於佛長壽說入滅者，顯佛修短自在之相，故知示入滅而自在生滅，但是涅槃如化之相耳。</p>
            <p>又嘉祥「此典偏方非次第教，例釋迦八十年明彌陀是應壽。《法華遊意》上（二十八）、《玄論》二（四十紙）明四句，第三有量說無量，如阿彌陀云云。」此師亦為應壽也，與淨影同焉，亦不可取，委如餘處。</p>
            <p>四明今釋，「無量壽」三字統一經所說，舉無量壽，一部所說無罄不盡。</p>
            <p>一顯因果不二之稱，下所明法藏因願因行及果成佛德，悉攝于無量壽中。《法事贊》釋壽德雲：「果德涅槃常住世，壽命延長難可量。」（文）(三句示佛壽唯佛之所知)「千劫萬劫恒沙劫，兆載永劫亦無央。」（文）此明法藏因行，自亦不出此無量壽中，譬如白雲似帶繞山腰，見無盡風景，于無量壽中，數示現永劫因行而不出久遠實壽，卻見方便法身別德，是以以因行歎壽德也。</p>
            <p>二示人法不二之稱，下所明能覺人、所覺之法在一無量壽中。《玄義》釋名門雲：「『無量壽』者乃是此地漢音，言『南無阿彌陀佛』者又是西國正音。乃至今言『無量壽』者是法，『覺』者是人，人法並彰故名『阿彌陀佛』。」等。無量壽具使眾生歸命之義，故六字對釋，無量壽具人法，以為人則人，言「見無量壽佛」故；以為法則法，言「除苦惱法」故。然添得「覺」一字人法並彰者，為明無量壽是法，彌陀妙果，無上涅槃常住法體耳。</p>
            <p>三彰依正不二之目，下《經》所說安樂國依正三種莊嚴入一法句無量壽故。《論注》云云。</p>
            <p>四體相不二之稱，下《經》所說光壽無量悉攝在此中，當知「無量壽」三字為所說，則一部說經悉攝歸一題，故標三字為題號。</p>
            <p>問：今佛以光壽二德為其別德，依光壽本願故，依釋迦尊名義之說故，今何舉壽德標題目耶？</p>
            <p>答：譯主標壽攝光德。何者？下《經》中以無量壽為今佛本名，以光明為異稱，故曰「無量壽佛號無量光佛」等。法身以如理為壽，報身冥如智為壽，壽是如智體，光明是智之相，故曰「光明是智惠之相」，今舉智體攝智相，體相相即故。然舉體攝光者，無量壽是法身常住法體，因果、依正、主伴悉歸涅槃常住法體，故曰「三種莊嚴入一法句，一法句者清淨句，清淨句謂真實智惠無為法身」等，智惠無為法身壽命為體，三種莊嚴等一切歸壽命，有此義故，經家得意「無量壽」為本名，故經題亦標「無量壽」，應知。</p>
            <p>後「經」者，梵語「修多羅」，又「蘇怛覽」，正翻線，義譯為經。《千文》雲：「…縷也，…綖也，綖貫華。」經能持緯，義用相似，但以此方重於「經」名，不貴「線」稱，是故廢「線」立「經」名。又肇公雲：「經者，常也。古今雖殊，覺道不改，群邪不能沮，眾聖不能異，故曰『常』也。」白虎通雲：「經，常也。有五常之道，故曰『五經』。」肇公、鸞師等用「常」訓者從方俗耳。《廣弘明集》二十二（廿八）梁都講法彪發《般若》經題論義曰：「經是此土語，外國名為『修多羅』，此言『法本』，具含五義：一出生，二湧泉，三顯示，四繩墨，五結鬘。」</p>
            <p>訓釋「經」字亦有三義：一久，二通，三由。「久」(常也)者，名不變滅是名為「久」，三世不遷即是常義；「通」者，理無擁滯是名為「通」，一切無礙即是通義；「由」者，出生眾善是名為「由」，萬行軌轍即是法義。以「經」字代「修多羅」者，修多羅名通，經名別。修多羅名所以通者？凡聖共有，所以為通；經名別者，此土聖人所說名之為經，所以為別。以「經」字代「修多羅」，欲令聞者即得信解。（已上）(《博物志》雲：「聖人製作曰『經』，賢者著述曰『傳』。」)</p>
            <p>上來離釋畢，後合釋，上五字是別，下一字是通也。別中以「無量壽」為所說，故名「能說經」曰「佛說無量壽」，有財釋也。或可相違釋，能說、所說別故(五字合釋)。若通別合釋者，佛說無量壽之經故名「佛說無量壽經」，依主釋也，以通屬別，亦為此經別目也。</p>
            <p>「卷上」者，「卷」者，卷舒自在義，古者無紙而書竹帛，故准古曰「卷」，此經分為上、下，此卷居初，故曰「卷上」也。</p>
            <p>《出三藏記》……</p>
            <p>第三明宗體者，有二門，初辨宗體異，後明今經宗體。</p>
            <p>初宗體不同者，梵土論家未見論宗體者，《大乘瑜伽金剛寶文殊支利千手千缽大教王經》一（二十二紙）雲「此經宗及體總有異門，三身為體，五智為宗云云」(琳師傳說)蓋是出於佛說。</p>
            <p>中華釋家盛論宗體，亦有不同，如新譯家，就能詮辨教體，於所詮立宗，聲名句文為教體，所詮理事因果等為宗，如《瑜伽》八十一等，慈恩、賢首等諸師皆從之。如舊譯家，諸師就所詮論宗體，此亦有不同，天臺已前古師多宗與體不分，于宗分體，宗者，宗致，又宗趣義，宗之所趣果為體，故宗、趣二字合為一宗義也。天臺已來，宗體別論，謂實相為體，因果為宗，如《法華玄義》第九。</p>
            <p>《觀經台疏》(《妙宗抄》第二之廿一紙)曰：「次辨體者，體是主質。《釋論》雲：『除諸法實相，餘皆魔事。』大乘經以實相為印，為經正體，無量功德共莊嚴之，種種眾行而歸趣之，言說問答而詮辨之，譬眾星之環北辰，如萬流之宗東海，故以實相為經體也。乃至次明經宗，初簡宗體，次正明宗。有人言：宗即是體，體即是宗。今所不用，何者？宗者既是二，體即不二，體若是二，體即非體；宗若不二，宗即非宗。如梁柱是屋之綱維，屋空是梁柱所取，不應以梁柱是屋空，屋空是梁柱。宗體若一，其過如是。宗體異者，則二物孤調，宗非顯體之宗，體非宗家之體。宗非顯體之宗，宗則邪倒無印；體非宗家之體，則體狹不周，離法性外別有諸法。宗體若異，其過如是。不異而異故有宗，不一而一故有體。今此經宗以『心觀淨則佛土淨』為經宗致。」(已上)今家宗體似如台家所判。</p>
            <p>後就此經辨，亦有二途：一依諸師，《淨影疏》（二右）雲：「此經宗顯無量壽佛所行、所成及所攝化」。《祥疏》雲：「此經宗致凡有二例：一彌陀修因感淨土果，二者勸物修因往生彼土。」元曉《宗要》雲：「淨土因果為其宗體，攝物往生為其意致。」此等釋義未達別願淵底，何足以語經奧也！</p>
            <p>二明宗乘者，鸞師雲：「釋迦牟尼佛在王舍城及舍衛國，於大眾中說無量壽佛莊嚴功德，即以佛名號為經體。」(文)宗師雲：「念佛三昧為宗，一心回願往生淨土為體。」(此言體者，宗之所趣為體，故宗趣分為宗體)今家《教卷》雲：「說如來本願為經宗致，即以佛名號為經體也。」</p>
            <p>有說雲：鸞、導二師各述其一，今家合取分一經宗體者，意欲明二師互顯深義故也。由此言之，今言本願為宗者，即念佛為宗之義，謂本願者雖通六八，別第十八願為宗要，第十八願念佛往生願，故念佛為宗即本願為宗之義也。名號為體者，能詮教體，以第十七願名號為體，此依鸞師立經體，一經能詮言教悉無非十七願名號故。然第十八願名號為體似宗體不分，是以古師以總別分宗體者恐失，今言名號者非指第十八願稱名念佛，直指如來法體為一經體者，即淨入願心故也云云(略抄海渧)</p>
            <p>詳曰：就能詮為經體者，恐非鸞師及今家意，彼(海渧)依賢首，廣作十門論能詮言教，去宗意也亦遠矣。又本願為宗，依宗家者非無其義，然宗家言「念佛三昧」者，又雲「口稱三昧」，豈同於所說本願乎？況複念佛三昧通隱顯，何言合取二師耶？</p>
            <p>今謂：《論注》但說名號為體，而不言其宗，雖不言之，其意蘊然。高祖曾言「說顯誓願曰願偈」，又曰「報土因果顯誓願」。(文)《注》「利行滿足文」明眾生往生因果皆依本願力，豈不說本願為宗？力與願不相離，名號、本願何可相離乎？既名號為經體，本願為宗，何可離乎？是「佛名號為經體，則說本願為經宗要」之義自在其中，高祖發其蘊奧開經宗，可言妙釋矣。</p>
            <p>《六要》一（十五）雲：「言本願者，先指六八，以之為宗，願願所詮偏在念佛，以之為體，是故且以總(念佛)別(本願)為異。」陳善先師雲：「總取六八為本願者，第十九願、第二十願亦得為今經宗。若爾，祖判立破，豈可依實教而立權宗耶？且一家指本願者，非通總語，故難據也。」</p>
            <p>今謂：天臺一家凡釋諸大乘，以因果為宗，以實相為體，如《妙玄》（八之九）等廣明。今家宗體似如彼判，何者？如來本願為宗者，取一本願(第十八願)之五願為宗，即行、信、證及真佛土，證中攝於真佛土，故行等之五法成因果二法，謂選擇本願行信為因，證大涅槃為果，曰之「願因願果」，以此報土因果(彌陀修成報土因果，全是念佛眾生往生因果)為今經宗，故《行卷》（五十紙）雲：「凡就誓願，有真實行、信，亦有方便行、信。其『真實行願』者：諸佛稱名願；其『真實信願』者：至心信樂願。斯乃選擇本願之行信也。其『機』者：則一切善惡大小凡愚也；『往生』者：則難思議往生也；『佛土』者：則報佛報土也。斯乃誓願不可思議一實真如海，《大無量壽經》之宗致，他力真宗之正意也。」又《化土卷本》（十四紙）雲「三經真實選擇本願為宗」。(文)</p>
            <p>以佛名號為經體者，即究一經所贊之法體唯在此一法也，本願為宗者，且於生於佛分因及果，其生佛之因果全是名號一法。一而具二，故名號為體(可謂本願為宗)；二而全一，故因果為宗(可謂名號為體)。又是一本願之五願，則行、信、證果異而成宗；五願之一本願，則六字嘉號一而成體，二而不二、不二而二之深旨應玩味之。</p>
            <p>第四藏教所攝者，此有二：初二藏分別，後二教分別。</p>
            <p>初二藏者，聲聞藏、菩薩藏也。《大論》雲：「佛滅後，迦葉、阿難於王舍城結集法藏為聲聞藏，文珠、阿難於鐵圍山集摩訶衍為菩薩藏。」《地持》雲：「佛為聲聞菩薩行出苦道說修多羅，結集經者集為二藏：以說聲聞所行為聲聞藏，說菩薩行為菩薩藏。」（文）亦名上乘、下乘。(《莊嚴論》四)聲聞、緣覺合為下乘，名聲聞，理果同故。</p>
            <p>今此經者，菩薩藏上乘所攝，言「我依菩薩藏」故也。</p>
            <p>後二教者，雖曰「菩薩藏」，於中有共、不共菩薩，故漸、頓二教相別。若不分別教相，所說分齊不分明，是以古師皆各立教相，辨明所說分齊，今亦准此焉。</p>
            <p>論教相有二：初敘古今立教不同，後正明今家教相。</p>
            <p>初敘古今者，凡有十二家，(淨影《義章》明古師立教總舉三家；天臺《妙玄》亦出十家，但陳古師，而缺新宗；慈恩《法苑》未具備；《探玄》立教差別舉十家；《五教章》亦舉十家；《大疏》敘二十餘家。今依《探玄》等舉十家，更加元曉、吉藏為十二家，於中頓、漸二教之判，晉劉虯為首。)</p>
            <p>一後魏菩提留支，依《維摩》等經立一音教。</p>
            <p>二陳朝真諦三藏等(劉虯、誕法師、曇牟讖)立漸頓二教，後大遠法師等亦同此說。(《探玄》文，《刊定》雲「隨朝誕法師」，《教章》雲「二依誕法師等，依《楞伽經》立漸頓二教，大由小起，故名為『漸』，大不由小，故名為『頓』。」淨影《義章》雲：「晉劉虯居士立漸頓二教，如《華嚴》。」又誕公雲：「佛教有二：一頓，二漸。頓教同前，漸中不可以彼五時為定，昔說不了，雙林一唱是了義。」飾宗雲：「宋朝曇牟讖三藏立二時教：頓、漸。」《清涼疏》舉牟讖半滿教雲「隨遠亦同」。)</p>
            <p>三後魏光、統律師(佛陀三藏高弟大統、大覺寺惠光)承習佛陀三藏立三種教，謂漸、頓、圓也。</p>
            <p>四齊朝大衍法師等(《探玄》、《刊定》同之，齊大衍寺曇隱法師承光統四宗)立四宗教：一因緣宗(小乘薩婆多)，二假名宗(成實)，三不真宗，四真宗(《涅槃》、《華嚴》等明佛性法界真理)。</p>
            <p>五護身法師(護身寺自軌法師)等立五宗教，此于前四宗內開真佛性以為真宗，即《涅槃》等經，第五名法界宗，即《華嚴》也。</p>
            <p>六陳朝南嶽思禪師智者等立四教：一三藏教，亦名小乘教，如《法華》雲不得親近小乘三藏學者，《智論》中說小乘為三藏教，大乘名摩訶衍藏。二名通教，亦名漸教，謂大乘教中，通說三乘，通被三根等，又如《大品》中乾慧等十地通三乘者是也；三名別教，亦名頓教，謂諸大乘經中，所說法門道理不通小乘等者是也；四名圓教，亦名秘密教，謂法界自在，具足圓滿，一即一切，一切即一無礙法門，亦《華嚴》等是也。</p>
            <p>七唐朝海東新羅國元曉法師亦立四教：一三乘別教，二三乘通教，三一乘分教，四一乘滿教。</p>
            <p>八唐吉藏法師立三轉法輪：一根本法輪，二枝末法輪，三攝末歸本法輪。</p>
            <p>九梁朝光宅寺雲法師立四乘教：謂如《法華》等，臨門三車即為三乘，四衢道中所授大白牛車即為第四乘。</p>
            <p>十唐江南印法師、敏法師等立二教：(印師敏資此二師二教承嘉祥，如《三論玄》)一釋迦經名「屈曲教」，以逐機性隨計破著故，如《涅槃》等；二盧遮那經名「平等教」，以逐法性自在說故，如《華嚴》等。</p>
            <p>十一唐三藏玄奘法師依《解深密經》、《金光明經》及《瑜伽論》立三種教，即三法輪是也。一名「轉法輪」，謂于初時(第一時，有教)鹿野苑中轉四諦法輪，即小乘法；二名「照法輪」，謂于中時(第二時，空教)於大乘密意說言諸法空等；三名「持法輪」，謂于後時(第三時，中道教)於大乘中顯了意，說三性及真如不空理等。</p>
            <p>十二魏國西寺沙門賢首法師(《章》分教開宗下，《探玄》)立五教，此就義分，非約時事。一小乘教，二大乘始教，三終教，四頓教，五圓教。初小乘可知(愚法小乘，愚法空故)；二「始教」者，以《深密經》中第二、第三時教，同許定性二乘俱不成佛故，今合之，總為一教，此既未盡大乘法理，是故立為「大乘始教」；三「終教」者，定性二乘、無性闡提悉當成佛，方盡大乘至極之說，立為「終教」(《探玄》)。然上二教並依地位漸次，俱名「漸教」；四「頓教」者，但一念不生即名為佛，不依地位漸次而說，故立為「頓」，如《思益經》雲「得諸法正性者不從一地至於一地」，《楞伽》雲「初地即八地，乃至無所有，何次等」；五「圓教」者，明一位即一切位，一切位即一位，是故十信滿心即攝五位成正覺等，依普賢法界，帝網重重，主伴具足，故名「圓教」也。</p>
            <p>上來數家雖立教不同，而漸頓二教諸家皆無不攝，《楞伽經》中說四漸四頓喻，《經》雲：「漸除非頓，如庵羅果漸熟非頓，如來淨除眾生自心現流亦複如是。」又雲「譬如明鏡，頓現一切無相色像」等。晉有武都山隱士劉虯，依此經立頓、漸二教。曇牟讖、誕法師、隋大遠皆襲之。</p>
            <p>天臺、賢首等皆亦以漸頓分四教、五教，此亦有化儀、化法二：</p>
            <p>大由小起名「化儀漸」；大不由小起名「化儀頓」。大遠等依此義，故《十地論疏》雲：「聖教萬差，略要唯二：謂聲聞藏及菩薩藏，菩薩藏中亦有二種：一漸入，曾修大而退學小，後還入大名『漸』；久習大乘，今始見佛，能堪聞大，名為『頓』。」《觀經疏》等皆同此。又依地位，漸次修成，故總名「化法漸」；理性頓顯，解行頓成名「化法頓」。</p>
            <p>《五教章》雲：「或分為二：所謂漸、頓，以始、終二教所有解行並在言說，階位次第，因果相乘，從微至著，通名為『漸』；言說頓絕，理性頓顯，解行頓成，一念不生即是佛等，名為『頓』。」（文）</p>
            <p>《淨影疏》（上初）判今經雲：「今此經者，二藏之中菩薩藏收，為根熟人頓教法輪，雲何知頓？此經正為凡夫人中厭畏生死求正定者，教令發心生於淨土，不從小大，故知是頓。」(文)雖曰「頓教收」，猶是聖道門通途之頓耳。又如天臺，雖攝大乘菩薩藏中，而謂《大本》散善力微，不攝逆謗，如《觀經》定善攝逆謗（《妙宗會本》五之十二紙），若爾者，下品是散善，何攝逆罪乎？四明會雲「由宿世修定相助令生」，此等皆與淨教所判相反，可知。</p>
            <p>後正明今家教相者，龍樹、曇鸞雖有難行、易行之判，而未為教判，至西河取合於聖、淨二門，方成一家判教，故曰「難行聖道門」、「易行淨土門」也，至終南大師，以漸、頓二教判淨土、聖道二教，終南已前雖有頓、漸之義，(龍樹「即入」、天親「速滿足」、鸞師「從一地不至一地」等，亦頓之義，然未立「頓」名，至西河有「頓」名，然未言「頓教」，《集》下（十八）曰：「若依此方修治斷除，先斷見惑，離三途因，滅三途果，後斷修惑，離人天因，絕人天果，漸次斷除不名『橫截』；若得往生彌陀淨土，娑婆五道一時頓舍，故名『橫截』。」（文）)而未言頓教、漸教，至終南方有頓、漸二教判，此複雖用古師判(劉虯、大遠等)，而其義徑庭。《玄義》雲：「我依菩薩藏頓教一乘海」，《舟贊》雲：「或說人天二乘法(小乘)，或說菩薩涅槃因(菩薩，大乘菩提之因)，或漸或頓明空有(與大乘中分漸、頓，從境空入心空為漸。)，人法二障遣雙除(頓證二空，二障頓雙遣除名「頓教」)，根性利者皆蒙益(大根志幹者而得蒙頓益)，鈍根無智難開悟(彼頓教益望之猶卻成漸)，瓔珞經中說漸教(結上聖道頓漸，謂聖道頓漸俱望鈍根悉成漸教，《瓔珞經》說階次者，覆一代教)，萬劫修功證不退(所以此土入聖之漸也，豈同不退風航乎！)觀經彌陀經等說(對前聖道大乘，為難開悟者說)，即是頓教(聖道頓漸俱漸，對之說淨土頓)菩提藏(一佛乘也，菩薩藏中圓極法)，一日七日專稱佛(示頓所由，七日稱佛何似萬劫修劫，實一念佛心入寶蓮，寧不頓速乎？)，命斷須臾生安樂，一入彌陀涅槃國(無為涅界，一入究菩提)，即得不退(速頓之益)證無生(生即無生，是曰「往生淨土門」)。」</p>
            <p>終南創立其義如是，此中有二重頓漸，聖道頓漸是一重，又聖道頓漸合為漸，淨土一教為頓是二重。是以吉水大師繼其志，終有「頓中之頓」之說，《大經釋》曰：「天臺、真言雖名皆頓教，然彼許斷惑證理，故猶是漸教也。明未斷惑凡夫直出過三界者偏是此教，故此教為『頓中之頓』。」</p>
            <p>至於吾祖大成，更加以橫、豎、超、出二雙四重之判，猶冷于水者也。《禿鈔》雲：「就頓教，有二教、二超。二教者：一難行聖道之實教，所謂佛心、真言、法華、華嚴等之教也；二易行淨土本願真實之教，《大無量壽經》等也。二超者：一豎超，(即身是佛，即身成佛等之證果也)二橫超。(選擇本願，真實報土，即得往生也。)就漸教，複有二教、二出。二教者：一難行道，聖道權教，法相等曆劫修行之教也；二易行道，淨土要門，《無量壽佛觀經》之意，定散、三福、九品之教也。二出者：一豎出：聖道曆劫修行之證也；二橫出：淨土胎宮、邊地、懈慢之往生也。」（文）</p>
            <p>聖道、淨土一乘實教，同速疾超證之道，皆名為「超」，然聖道之超望曆修之漸，雖名「頓超」，猶由自力修斷，故名「豎超」；淨土本願真實由他力故，超越成佛之法也，故名「橫超」。彼豎超之頓望橫超之頓，則猶是成漸，由自力修斷故。《舟贊》二重頓在於此，橫超之頓特名「頓中之頓」也。</p>
            <p>橫超之義雖出善導，更依桐江辨橫豎二出，聖道漸教曆劫之道，自力漸次出離，故名「漸教」，淨土要門之教望聖道自力修斷，則雖名「頓」，而對橫超他力，猶是漸教，故言「橫出」。此於淨土中分頓、漸，本願一乘獨頓中之頓，此則高祖之細判，他師所未談也。故《鈔》雲「本願一乘，頓極頓速、圓融圓滿之教者，絕對不二之教，一實真如之道也。應知，專中之專，頓中之頓，真中之真，圓中之圓，一乘一實大誓願海」等，更引《玄義》及《舟贊》文證，《行卷》亦引證有「一乘海」釋，是一乘圓融之義，可見。然《行卷》（四十二）所引二文施相違釋轉聲，顯淨土要門雖亦名頓教，而非誓願一乘之頓。</p>
            <p>橫超之頓者，頓教而圓滿一佛乘之義，故曰「頓教菩提藏」，一本作「菩薩藏」(此依二藏之判)，現本作「菩提藏」者，一佛乘之義也。《勝鬘經》雲「大乘者即是佛乘，是故三乘即一乘，得一乘者得阿耨菩提，阿耨菩提者即是涅槃界」等。《行卷》雲：「大乘無有二乘(聲聞或菩薩)三乘(聲聞或菩薩，更加諸佛教道)，二乘三乘者入於一乘，一乘者即第一義乘，唯是誓願一佛乘也。」乘體唯是佛智，如來智惠海，深廣無涯底，二乘(聲聞或菩薩)非所測，唯佛獨明瞭，是曰「究竟一乘」，故名「菩提藏」也。佛智一乘，故具圓頓德，《經》說一念即是具足無上大利，《論》雲「能令速滿足功德大寶海」，是頓極頓速、圓融圓滿之義，又說「超出常倫諸地之行」，《注》雲「不從一地至一地」，豈不頓義乎？天臺《止觀輔行》一之一（三十六）雲：「圓名圓融圓滿，頓名頓極頓足。」此先理後益；今家雲「頓極頓速圓融圓滿教」，此先益後圓。一佛智乘(明圓融義)具光明名號，無礙智光照一切無明，無明即明，於無明煩惱無礙故。《贊》雲「罪障功德之體」等，是圓融之義也，彼名號使滿足，即圓滿之義，是故曰「本願一乘，頓極頓速，圓融圓滿之教」也。日溪師雲：「聖道諸教，理是圓融，益是隔偏，以其頓機難得也，是以教雖圓頓，望機自成漸；淨土言圓頓者，于圓滿速疾利益，故言『惠以真實之利』，不言真實之理，是以能詮教有似通教者，有似別教者，乃至有似人天教者，此但指示弘願速疾利益耳。學者勿就文相論高下也。」(已上)</p>
            <p>又黑穀《大經釋》雲：「于往生教有根本，亦有枝末，此經名『根本』，餘經名『枝末』；又此經名『正往生教』，餘名『傍往生教』；又此經名『有處往生教』，他經名『無所往生教』；又此經名『往生具足教』，他經名『往生不具足教』。」(已上)與餘教相對為四種歎釋，一乘經之教義可見矣。</p>
            <p>第五示所被機者，尋夫末教之中，小則正化二乘，傍化菩薩，大則反之。如此根本修多羅不爾，彌陀誓曰「十方眾生」，善導釋雲「一切善惡凡愚得生者」，又雲「五乘齊入」，《行卷》偈前文示《大無量壽經》之機曰「其機者，則一切善惡大小凡愚也」等，又偈「凡聖逆謗齊回入，如眾水入海一味。」(此有二意：一雲：凡聖逆謗諸機歸本願大智海已，萬機為一機，即能發一念是也；一雲：本則三三之殊，入本願大智海，生彼國已，本願無生之生無一二之殊。)此乃示歸入已前諸機萬差，既歸入已，五乘齊為一乘圓滿之機。</p>
            <p>《愚禿鈔》明二機對雲「一乘圓滿機」是也。次明二機(善機、惡機)二性：(善性、惡性)此明未入已前機差別，《行卷》所謂「大小聖人、輕重惡人，皆同齊應歸選擇大寶海，念佛成佛是也。」性在過去習成，機在現在，由性發機，故明「二機二性」；又次就善機總有二種：定機、散機(《疏》雲「一切眾生機有二種」等)。又就善機有傍、正：一菩薩(大小)，二緣覺，三聲聞、辟支等(淨土之傍機也)，四天，五人等(淨土之正機也)；又複就善性(善、正、實、是、真五)有五種云云。又複就惡機有七種：一十惡，二四重，三破見，四破戒，五五逆，六謗法，七闡提。又就惡性(惡、邪、虛、非、偽五)有五種云云。</p>
            <p>由此言之，有其二重，菩薩二乘為傍機，但以常沒凡夫為正機。此經文殊、普賢等大菩薩，阿難等聲聞皆是影響眾，及十四佛國諸大菩薩等，皆是權機也，人天五惡痛燒者為正機，故《經》曰「十方世界諸天人民，其有至心願生彼國，凡有三輩。」(通此界他方)又說為此界五惡痛燒曰「諸天人民」，其為正機，至《觀經》顯之，《大經》顯法真實故，對權眾彰法尊高故，至《觀經》彰此法救惡機，當知此經三乘為傍，人天為正機。《選擇集》雲：「《遊心安樂道》雲：淨土宗意：本為凡夫，兼為聖人。」是也。《安樂集》上雲：「由佛願故，乃該通上下，致令凡夫之善並得往生，由該上故，天親、龍樹及上地菩薩亦皆生也。是故《大經》雲：『彌勒菩薩問佛：未知此界，有幾許不退菩薩，得生彼國？佛言：此世界有六十七億不退菩薩，皆當往生。』若欲廣引，余方皆爾。」(文)說者雲不言該下者，顯唯凡夫是佛願正為也。(是一重)</p>
            <p>又常沒凡夫之中，在世為傍，為未來說為此經正意，如來出世之本意，為經道滅盡時機開說弘願真宗故。(是二重)</p>
            <p>問：在《大經》論為未來者將為有來證耶？</p>
            <p>答：有文證道理。言「文」者：《下經》曰：「但以將來眾生，欲除其疑惑，故問此義。」(文)又《如來會》下（初）雲：「世尊，我今於此法中實無所惑，為破未來疑網，故發此問。」此就真土雖發問，而實「但為將來眾生」之語貫一經，釋迦為將來說，故亦發此問也。(是一)</p>
            <p>又《下卷》說三輩往生言「十方世界諸天人民」等(總此通此界他方)、「佛告彌勒，諸天人民」等(別局此界人天)，為此界人民勸往生，廣教誡說五善、五惡(總三輩人，別則五善五惡人民)竟雲：「佛言：我哀湣汝等諸天人民，甚于父母念子，今我於此世間作佛，降化五惡，消除五痛，絕滅五燒，以善攻惡，拔生死之苦，令獲五德，升無為之安。吾去世後，經道漸滅，人民諂偽，複為眾惡，五痛、五燒還複如前法。久後轉劇，不可悉說，我但為汝，略言之耳。」(文)言此界人民久居痛燒，我今作佛，哀之令獲五德。我在世如此，然我滅後，人民還如舊受痛燒甚，我為此略說此經耳。豈不為未來說乎？(是二證)</p>
            <p>又雲：「佛言：吾今為諸眾生說此經法，令見無量壽佛，及其國土一切所有(見佛國土胎化生等)，所當為者(自利利他之大利)，皆可求之(求之則一念為得大利故)，無得以我滅度之後，複生疑惑。」(文)意言令彼佛國土胎化生等所有者，為使未來眾生得無上大利，是故無得以我滅度之後複生疑惑也。明知為未來眾生說此經法也。(是三證)</p>
            <p>又雲：「當來之世，經道滅盡，我以慈悲哀湣，特留此經，止住百歲。」等，終南雲：「萬年三寶滅，此經住百歲，爾時聞一念，皆當得生彼。」(文)《贊》曰：「經道滅盡時到，值如來出世本意弘願真宗者，凡夫念即生。」此知為三寶滅盡時機，說此經法，令得大益也。(是四證)</p>
            <p>又《如來會》（下十五右）雲：「若于來世，乃至正法滅時，當有眾生，植諸善本，已曾供養無量諸佛，由彼如來加威力故，能得如來廣大法門(無上大利功德)。」此乃言來世及法滅時，豈不指未來眾生乎？(此五證)</p>
            <p>上來五文，為未來世經之文證也。</p>
            <p>次言理證者，略有三義：</p>
            <p>一謂《大經》者法真實，機是權機。何以知權機？此《經》同聞眾列聲聞、菩薩二眾，不列餘眾者，見其權眾。何者？《下經》此界大眾一時悉見彼佛國，及諸菩薩、聲聞大眾，彼見此土亦複如是，故知彼國見此土菩薩、聲聞亦如此國見彼國菩薩、聲聞，彼此互見者，此會菩薩、聲聞是從彼國還來，故對彼列菩薩、聲聞二眾。然則此會菩薩、聲聞是本還相自在化權眾，來為同聞眾，而莊嚴此會也，如是權眾已曾在諸佛所聞此法，釋迦何為之說此經？唯為未來眾生說，故彼國菩薩亦為同聞眾，為未來眾生莊嚴顯法尊高。(是一證)</p>
            <p>又此《經》末說余乘得益，無量眾生發菩提心，萬二千那由陀人得清淨法眼，二十二億諸天人民得阿那含果，八十萬比丘漏盡意解，四十億菩薩得不退轉。此《經》大乘，何說餘乘耶？由此思之，此《經》不關時會之悟與未悟，是以有餘乘差別益，此密示為未來而說。(是二之證)</p>
            <p>又《觀經》曰「亦令未來一切眾生欲修淨業者」，又雲「為未來世一切眾生，為煩惱賊之所害者說清淨業。」又雲「若佛滅後諸眾生」等。《大》、《觀》兩經本一致，《觀經》已為未來，《大經》寧不爾耶？是以宗家《釋》雲：「言弘願者，如《大經》說一切善惡凡夫得生者」等，一切善惡凡夫者，《觀經》九品機類，此機則由《大經》弘願法得往生，故知《觀經》機顯弘願之正機也。故《本書》總序明淨土教興雲「然則淨邦緣熟，調達闍世興逆害；淨業機彰，釋迦韋提選安養」等。《觀經》機由《大經》法免流轉生死之苦；《大經》法則由救《觀經》機顯超世無上願功。法由機而顯，機由法而成焉。依此道理，《大經》法為佛滅後造惡眾生說也必矣。(是三證)</p>
            <p>上來五文三證，明此《經》以未來造惡凡夫為正所被竟。</p>
            <p>重論機類，凡有三類：</p>
            <p>一謂無信之人，《大經》雲「三業作惡，曾無一善，不信先聖諸佛經法」等，罪根深結，雖聞不信，和尚所雲「無信謗法」等是也。</p>
            <p>二謂非信之人，雖於佛法中亦具信，但於此法疑悔而不生信，《下經》偈雲：「憍慢弊懈怠，難以信此法。」《唐譯》雲：「懈怠邪見下劣人，不信如來斯正法。」聖道行者固執己心本性，而疑他佛願意，名為「邪見憍慢人」也；又要門雜行雜修之者，外現精進，內實懈怠，憶想間斷，是名「懈怠」；又小乘之中，不許三界之外有淨土，或謂亦生彼而得聖果，永歸灰斷，此等名「下劣弊惡之人」，如是之輩，其在自宗不背正信，望彌陀皆名為「非信之人」。</p>
            <p>三謂正信之人，不問智愚善惡，不論凡聖高下，唯信佛願，而無一念疑心，所雲「廣大勝解之者」是也。</p>
            <p>上來雖有三種不同，若回轉，若直入，佛智深遠，悲願廣大，順逆信謗莫一不沾靈潤焉。</p>
            <p>第六彰義例者，斯經一部所說文義浩渺叵測，欽仰宗乘，緊標義門，以為講經之例，略有四門，何者是也？一者本末門，二者真假門，三者廣略門，四者同別門也。四門各有四門，即成十六門，一部所顯，如理思之。</p>
            <p>初本末者本吉水，釋迦一化為「末」，今經為「本」，《觀》、《小》二經真實亦攝在此經。於此門中亦有四門：一者本末差別門，二者從本起末門，三者攝末歸本門，四者本末無礙門也。</p>
            <p>初本末差別門者，聖道、淨土二門教義永相差別，《經》序所謂「光闡道教」者，末教也；「惠以真實之利」者，本教也。至流通分「經道滅盡」者，末教枝葉盡；「特留此經」者，根本經本願樹王獨存焉。又「汝從無數劫來修菩薩行」等者，末教之益也；「雖一世勤苦，須臾之間後生無量壽佛國」等者，本教真利也。本末旨際判然可見，《化土卷本》（十四）「言門餘者，『門』者，即八萬四千假門也，『餘』者，則本願一乘海也。凡就一代教，於此界中入聖得果名『聖道門』，雲『難行道』；于安養淨剎入聖得果名『淨土門』，雲『易行道』」等，此乃高祖本末差別判教義，餘皆准此焉。</p>
            <p>二從本起末門者，《大經》華光出佛，放百千光，普為十方說微妙法，令眾生安立佛道。《和贊》述華光出佛說法竟，越隔二首，《贊》文雲：「十方三世無量慧，同乘一如，二智圓滿，攝化隨緣不思議也，十方三世諸如來，乘彌陀一如成報身，種種攝化，說隨緣雜善，六度萬行」等是也。北本《涅槃》三十二（十八）曰：「善男子，此諸眾生非唯一性、一行、一根、一種國土、一善知識，是故如來為彼種種宣說法要，以是因緣，十方三世諸佛如來為眾生故開示十二部經。」(文)隨緣攝化之相可以思准。</p>
            <p>三攝末歸本門者，往生淨土之經法既已發軫于《華嚴》，普賢願生職之此由。雖爾，機緣未至，普賢之外不見有願生者，廣為敷演枝末之教。機緣將興，普賢來為會首，諸菩薩皆遵在座，釋迦觀察寄顯娑婆一化于來會菩薩者，攝一化始末終歸于根本經，唯說本願真實之道為出世宏致，理實主伴雕樸，亦難思議，幻師之譬一言以蔽焉。(《經》曰：「譬如幻師，現種異像，為男為女，無所不變，本覺明瞭。」(文)來會菩薩及釋迦住如幻三昧，現種種身，主伴自在，開演不思議誓願也。)此乃攝末歸本之相也。《行卷》雲：「大乘者一乘，無有二乘三乘，二乘三乘(聲聞或菩薩為二乘，加聖道一乘為三乘)入一乘，一乘即第一義，唯是誓願一佛乘也。」此等祖釋彰攝末歸本之意也。</p>
            <p>四本末無礙門者，一化說教融會此一法，《大經》曰：「無量壽佛放大光明，普照一切諸佛世界，金剛圍山、須彌山王、(約人者普賢等大菩薩，約法則大乘實教)大小諸山，(約人則小菩薩、二乘，約法則權大、小乘)皆同一色(融會弘願一乘)」等。《唐譯》雲：「彼國水聲說一切大小乘法門」(雖說大小法.不失一乘清淨)，此等並是本末無礙之相。《行卷》（四十五丁）引《華嚴經》言：「文殊法常爾，法王唯一法，一切無礙人，一道出生死，一切諸佛身，唯是一法身，一心一智惠，力無畏亦然。爾者，斯等覺悟皆以安養淨剎之大利，佛願難思之至德也。」(文)此明本願一乘無礙之義，若約顯證，則安養淨剎究竟一乘之大利；若約法德，則佛願難思之至德，故以佛德融《華嚴》等末教也。由此，《華嚴》「信為道源功德之母」引顯弘願信樂，《涅槃》無根以通本願醍醐妙藥，《安樂集》以《華嚴》獅子乳、獅子弦顯念佛三昧高德等，皆以末教融助彌陀本化，其義可知。</p>
            <p>凡斯經中所明文處，一一皆具此四門，自在無礙，若不爾者，何以得知無量壽修多羅之深遠哉？如此經「如是」(佛願回向之信樂)異餘經「如是」，此第一門也；又為不堪弘願信樂者分之說諸經不同信，是第二門攝；餘經「如是」終歸此經「如是」，是第三門攝也；約法體圓融，以彼信顯此信，通道源功德母等，是第四門攝。如是教、義、人、法、因、果、依、正、悲、智十義，一部所說，悉以四門攝盡焉，如理思之。</p>
            <p>二真假者，泛就諸經論有四種：</p>
            <p>一內、外相對，內教為真，外教為假，《盆經疏》雲：「真宗未至周孔且系心」(《六要》所引)</p>
            <p>二者大、小相對，以小為假，以大為真。</p>
            <p>三者聖道、淨土相對，《和贊》雲「聖道權假方便」等。</p>
            <p>四者諸行、念佛相對，又雲「念佛成佛是真宗，萬行諸善是假門」等。</p>
            <p>此中自淺至深，次第開方便門，示真實相，正是今經所顯，可知。</p>
            <p>又別約此經亦有四種：</p>
            <p>一第十九、二十為假，第十八願為真。</p>
            <p>二定散(三輩諸行)為假，選擇本願之行為真。</p>
            <p>三諸機各別三心(三輩所發願心)為假，佛智回向信樂為真。</p>
            <p>四邊地、胎生往生為假，蓮花化生為真。</p>
            <p>如次教、行、信、證各有真實方便。</p>
            <p>問：此經是真實教，何以兼有方便？</p>
            <p>答：此中所明顯露彰灼，不蔽真假分際，以是名曰「真實教」，不同於彼二經有顯彰隱密之義。</p>
            <p>又就三輩念佛亦有四種：</p>
            <p>一機(三輩)法(念佛)各立是傍正義。</p>
            <p>二以法從機是助正義。(念佛法本不假助，然三輩機不假助正則厄。)</p>
            <p>三以機(三輩)從法是廢立義。(廢三機助業機，說一向專念，猶有氣分而殘。)</p>
            <p>四機法泯絕(以本願一實德泯三輩機，「若聞深法」等是也)是絕待義。</p>
            <p>此中第一為假，第二、第三並通真假，第四唯真，是名「選擇本願念佛」，即是《大無量壽經》之宗致，他力真宗之本意也，思之。(琳師雲：「行相似助正，安心廢立者善導也，終日助正而不見助正相，機法泯絕故，明信佛智中作諸功德，泯三輩相，唯是若聞深法不生疑惑。」)</p>
            <p>三廣略門者，出於天親《論》，《論》主以廣略相入顯經入不二圓融之旨，《論》首曰：「我依修多羅，真實功德相，與佛教相應，是成優婆提舍名。」修多羅中有廣略說法，故《論》主作廣略二門，與佛教相應，然則廣略相入是顯《無量壽經》圓融無礙之義，北本《涅槃》三十二（十八）：「善男子，廣略法門佛說法，不聲聞緣覺之所知，唯佛境界。」(文)《唐譯》雲：「所說義言唯佛知」，豈因人所知乎？</p>
            <p>今順佛教，作二門，以顯此經圓融不二之義。此中亦有四：一者文義廣略，二願智廣略，三者因果廣略，四者悲智廣略也。</p>
            <p>一者文義者，如《大寶積經》（五十二）〈菩薩藏般若波羅蜜品〉雲：「舍利子，所言『文』者，謂諸世間諸法作用傳習文詞，所言『義』者，謂所通達出世間法；乃至所言『文』者，稱揚讚歎涅槃功德，所言『義』者，謂法性涅槃無分別性；所言『文』者，隨順諸乘，建立言說，所言『義』者，一理趣法善通達智等。」(文)</p>
            <p>今准解，此經「文」者，諸佛咨嗟稱揚言詞，是為「廣」，「義」者，彌陀甘露一味至德尊號，是為「略」，《經》雲「如來勝智遍虛空，所說義言唯佛知」，即此義也。如此經中了本際，以全無量壽德能了知久遠本際，故名「了本際」，文殊、普賢亦乘二十二願來，普賢司悲門施仁，文殊司智門等，如是人、法、依、正等一一文句，皆相入于無量壽甘露一味至德，是名曰「文義廣略」也。</p>
            <p>二願智廣略者，彌陀願智巧莊嚴故，六八願所言無三惡趣、不更惡趣等差別為「廣」，是「願」也；願願差別歸正覺法句為「略」，是「智」也，《論》曰「三種成就願心莊嚴」等，此意也。</p>
            <p>三者因果廣略門者，言「因」者，法藏因行與虛空法界等，說「於不可思兆載永劫」等，故為「廣」；言「果」者，西方寂靜無為樂之處，所雲「諸佛之都」，是為「略」。終南雲「彌陀本國四十八願，願願皆發增上勝因」等，此因無異果之因，此果無異因之果，因果廣略相入故，因中具果，故「空中贊言：決定必成無上正覺」；果中具因，故雲「不舍本願來相應」，因果相入不可思議也。</p>
            <p>四者悲智廣略者，前二門約主，此一門約伴，約悲為「廣」，謂菩薩人天所起諸行，大悲影現，施作種種佛事故；約智則「略」，菩薩所行亦雖無邊，體唯一如，依一如行名「不動眾」，《經》曰「從如來生」等。</p>
            <p>上來四種，初一通能所詮，後三該主伴德，一一義門廣略相入，一入一切，一切入一，《無量壽經》別途入不二門圓融無礙之相也，故言「菩薩不知廣略相入，則不能自利利他也」，應知。</p>
            <p>四同別者，此約人師能釋相明，此亦四門：一者同門，二者別門，三者亦同亦別門，四者非同非別門。</p>
            <p>初同門者，諸祖皆謂釋迦一化之外別有彌陀願心莊嚴一路，此法興世正意，三世佛之所同，而淨土之所以別聖道者何也？凡解自心即佛者聖道門，乘彌陀證、信彌陀功德者淨土門也，龍樹勸恭敬心，天親明性功德，終南三念願力等，如是等一切在其門攝。</p>
            <p>二者別門者，就三輩所說菩提心，鸞師釋為「願生信心」吉水判為「所廢之行」，如是在此門攝也。</p>
            <p>三亦同亦別者，且如彌陀身土，諸祖同雲「報身報土」，是亦「同」義；于中或寄顯常途報，或分明願力酬報，是亦「別」義，如是一切在此門攝也。</p>
            <p>四非同非別者，橫超、橫截、三心、一心正因等，如是一切在此門攝焉。</p>
            <p>上來略述一十六門，通此部所明教、義、人、法、因、果、依、正、悲、智十義，成一百六十門，是以斯經名「根本修多羅」，亦曰「具足修多羅」，亦以淨土真實之教，故名「正往生之教」，或雲「有所往生之教」，其義可知。</p>
            <p>略明義例已竟。</p>
            <p>第七辨傳譯者，「曹魏天竺三藏康僧鎧譯」者，舉傳譯人。</p>
            <p>「曹魏」，代名，簡後魏(後漢之後有魏、蜀、吳三國相並，魏為正統，是名「前魏」。又晉後(東西)有後魏，故揀之雲「曹魏」)以姓，曹操(《十八史略》雲：「魏王丕，姓曹氏，沛國樵人也。父操為魏王，丕嗣位，丕篡漢自立為帝，追尊操為太祖武皇帝，改元黃初)文帝、明帝、齊王以曹為姓，故雲「曹魏」，又言「前魏」也。</p>
            <p>「天竺」者，指譯者所生處也。</p>
            <p>「三藏」者，通經、律、論之稱也。</p>
            <p>「康僧鎧」者，譯者名也，傳附《梁高僧傳》第一《曇柯迦羅傳》雲：「又有外國沙門康僧鎧，亦以嘉平之末來至洛陽，譯出《郁伽長者》等四部經。」(文)《古今譯經圖記》雲：「沙門僧鎧者，印度人，廣學群經，義暢幽旨，以嘉平四年壬申于洛陽白馬寺譯《無量壽經》二卷。」</p>
            <p>《六要》一（十四）:凡此經有十二代譯，而於其中五存七闕，言五存者：</p>
            <p>一《無量清淨平等覺經》二卷，月氏沙門支婁迦讖後漢代譯，是第二代。(《梁傳》一（七）雲：「支讖本月支，漢靈帝時遊洛陽，以光和中平之間傳譯梵文，出《般若道行》、《般舟》、《首楞嚴》等三經，又有《阿闍世王》、《寶積》等十餘部經，歲久無錄，安公《校定古今精尋文體》雲：「讖所出諸經，皆審得本旨，不加飾，可謂善宣法要弘道之士也，後不知所終云云」又《梁傳》一(九)：「有沙門帛延，不知何許人，以魏甘露中譯出《無量清淨平等覺經》等六部，不知所終。」)</p>
            <p>二《大阿彌陀經》，月支優婆塞支謙，字恭明，當吳代譯，是第三代。(《梁傳》一(十左)：「支謙，字恭明，一名越，本月支人，來遊漢境，受業于支亮。(字紀明，資學于支讖。)漢獻末亂避地于吳，孫權聞其才惠，召見悅之，拜為博士，使輔導東宮。謙從吳黃武元年至建興中，所譯出《維摩》、《大般泥洹》、《法句》、《瑞應》、《本起》等四十九部經，曲得聖義，辭旨文雅，又從《無量壽》、《中本起》制《菩薩連句梵唄三契》等，附康僧會《傳》。)</p>
            <p>三今《經》，是當第四代。</p>
            <p>四《大寶積經無量壽會》二卷，印度三藏菩提流支(此雲覺愛)大唐代譯，第十一代。</p>
            <p>五《大乘無量壽莊嚴經》三卷，西天沙門法賢三藏大宋代譯，第十二代。</p>
            <p>今謂：十二代譯者，「代」字未了，可謂八代十二翻，謂後漢二譯，(安清高譯(缺之一)及支讖《覺經》(存))吳有一譯，(支謙譯（存）)曹魏二譯，(帛延譯(缺之二)、僧鎧譯(存))西晉一譯，(竺法護譯(缺之三))東晉二譯，(西域竺法力譯(缺之四)、佛陀跋陀羅譯(缺之五))宋有二譯，(寶雲譯(缺之六)，及曇摩羅密多法秀譯(缺之七)大唐一譯，(菩提流支譯(存))大宋一譯(法賢譯(存))也。</p>
            <p>凡于諸經中，傳譯盛無如今經，斯乃以出世正意利益無邊故也，然古今諸師所釋皆在於《魏本》，其詳正順譯以可知，憬興《疏》舉三本，雲今釋西晉法護所譯《無量壽經》，以鎧譯為法護譯者誤矣。《開元入藏錄》以法護本為失譯，興師恐未見《開元錄》乎？又《平等覺經》《開元錄》等皆為後漢支婁迦讖譯，興師亦為魏時帛延所出，亦是不見《錄》之所致乎？蓋是恐依《梁僧傳》一(九紙)，言沙門帛延譯出《無量清淨平等覺經》乎？和朝《淨土源流章》亦由此焉，高祖亦為帛延譯者亦准古耳。今按《梁僧傳》第一(七)雲「支讖所譯出十餘部經，歲久無錄」，安公《校定古今精尋文體》雲：「似讖所出，凡諸經皆審得本旨，不加文飾，可謂善宣法要弘道之士也。」(文)由此思之，支讖所譯歲久無錄，不知何師譯，是以後人或為帛延所譯乎。然安法師《校考精尋文體》定支讖譯，《開元錄》等為支讖譯者據安公耳。又吳支謙慕支讖之學，傳學于支亮，(亮資支讖)《吳本》大順《漢譯》體，明知《覺經》是支讖之譯本也，安公之所校可謂適當矣。</p>
            <p>就五存經，或曰同本異譯，非別本也，然異譯不詳，不可和會。(鐮倉《宗要》)</p>
            <p>辨曰：高祖《本書》往往引異譯助顯者不少，是源于吉水《集》引《漢》、《吳譯》以成「選擇」二字，況善導《定善義》引《吳譯》示信謗之機由，何舍言異譯不正而可哉？不可不辨也。</p>
            <p>有說雲別本別譯，(《楷定散記》十之七)日溪師雲：異譯文句與今經稍差異者不少，思夫多異本，傳者不一，故致斯異。亦或非一時說，例如《般若》諸經，以此經如來本懷，處處異說，致此多本，蓋此大悲之極處也。如闍王太子佛前受記，有佛入滅相，此《魏本》所不見，又願之次第多前後，十二光明存沒有異，我言非一時說者為此也。(已上《要解》)此世人以《漢》、《吳》或疑《魏本》，故作此說歟。今按《出三藏記》九（二紙）：道安《般若抄》經序譯梵為秦有五失本三不易云云。據斯鑽習以審諸經，但是梵本廣多，致使傳譯文義存沒詳略不同耳，非是別本各譯也。</p>
            <p>今就五存詳究，《漢》、《吳》大同，以恭明慕支讖學故。其于《魏本》也，存沒不同不少也，惟夫《漢》、《吳》從質，不加文飾，唯宣法要，弘道為本，以佛法東漸未久也，如慧遠法師《大智論抄》序雲：「聖人依方設訓，文質殊體，若以文應質，則疑者眾，以質應文，則悅者寡，是以化行，天竺辭樸而義微，言近而旨遠，義微則隱昧無象，旨遠則幽緒莫尋，故令玩常訓者牽于近習，束名教者惑于未聞。」(《出三藏記》第十一)准解，如《漢》、《吳》二本，言詮隱昧，幽緒難尋，以其從質也。支敏度曰：「讖，月支人也，漢桓帝之世來在中國，其博學淵妙，才昌淵微，凡所出經，數多深玄，貴尚不在文飾。」又曰：「又有支越，(支謙一名)字恭明，亦月支人，其父亦漢靈帝之世來獻中國，越在漢生，似不及見讖也。又支亮，字紀明，資學於讖，故越得受業於亮焉。越才學深徹，內外備通，以秀世尚文，時好簡略，故其出經頗從文麗，然其屬辭理，文而不越，約而義顯，真可謂深入者也。」(《出三藏記》第八)又道安法師嘗評前人出經：「支讖、世高審得梵本難系者也，又羅支越斷鑿之巧者也云云。」</p>
            <p>今以《漢》、《吳》二本對校《魏本》，其不同不一。</p>
            <p>《漢本》首無「如是我聞」句，但有主處眾，(《吳本》同之)於眾成就中列四眾廣多，(《吳本》但比丘，略比丘尼、清信士、女)而無菩薩歎德。《魏本》略人天眾，廣菩薩歎德。其多列人天、聲聞眾者，此彰斯經慈哀莫窮，而省菩薩歎德者，以隱智從慈也。(是一)</p>
            <p>阿難請問、佛答等，雖文質緩急有不同，大義是同焉。于正宗中，《漢本》列過去三十七佛，《魏本》列五十三佛，此但具略異耳。次法藏說發願說偈(《吳本》但發願，無說得)已，求正覺，請說經，世饒王佛知其志願深高，為說諸佛國土善惡，法寶藏聞喜悉見，則選心中所欲願，便結得是二十四願經，無央數劫奉行求索，(因中發願修行)其法藏菩薩至期(恐其乎)然後(《吳》雲至其然後)自致得作佛，名「無量清淨覺」，(《吳》名阿彌陀佛)智慧勇猛，光明無比，國土甚善，八方上下莫不得過度解脫憂苦者。(已說果相，吳本亦同)次（十左）無量清淨佛為菩薩時常奉行是二十四願，乃至佛言：何等為廿四願者，廣說廿四願結因行，說無央數劫自致作佛，初(十一左)說法藏因行果成者，略說彌陀教，後說無量清淨佛二十四願者，釋迦重廣說法藏因果。《魏本》法藏因中自說四十八願，於願前不說果名，願後說偈，後說永劫行，明成佛後說光明等。此因果次第，《漢本》果中說因，故作佛後說二十四願；《魏本》因中說果，故有兩花空贊之說。因無離果因，果無離因果，因果常相即，故於非因非果說因果。(此二，因果說願之異)</p>
            <p>又《魏本》法藏自說因願，《漢本》釋尊說法藏之願，釋迦說故因願帶成就，故不別說成就之相，如彼十七願言：「諸佛各于弟子眾中歎我功德國土之善，(咨嗟願成)諸天人民聞我名字皆悉踴躍來生我國。(十八願成就)」餘亦可准知之。(是三，說願之人異)</p>
            <p>又《漢》、《吳本》說二十四願，《魏本》說四十八願，願數不同者，但是願智之廣略耳。雖廣略不同，而正覺果智是一也，如天上月，隨器多少現影，而月光惟一。然四十八願為具足說故，自言當具說之，又《觀經》言亦說法藏比丘四十八願故。(是四，願數之異)</p>
            <p>《漢本》（十五又）說光明佛身竟雲：「佛說無量清淨為菩薩求索得是二十四願」，時阿闍王太子等說聞願利益，此亦《魏本》所無也。(此異之五，聞願益有無)</p>
            <p>今按：《魏本》說「菩薩聞已修行此法，緣致滿足無量大願」，此舉過去法藏菩薩說願之利益，未來聞願益，在於此中，故《魏本》不說今日聞益。《漢本》就釋迦說願，說今日聞願之益，釋迦說願如法藏所說無異，聞願利益亦爾，今日聞願利益如往昔聞已滿足無異，雖古今殊，而聞願不思議一也，故《魏本》攝過去聞願中不說之也。又(第三之二左)說無量清淨佛壽命無極，次（三左）「佛言無量清淨佛至其然後般泥洹者，其樓亙菩薩便當作佛，總領道智，典主教授，過度八方上下，當得複如大師無量清淨佛」等，（《吳本》上卅九同之）此亦《魏本》所無也。是滅不滅之異。(是六)</p>
            <p>按《漢本》，至牟尼說偈廣彌陀教，佛語阿難已下（第二廿左已下）明釋迦教，故准擬釋迦一化，廣說大小得道，明佛壽亦順他方，說海水等喻。由此思之，欲說觀、勢二大士壽命無極，准擬釋迦一化而說般泥洹耳，理實示修短自在之相也。又三輩廣說濁世諭誡亦太，悉合胎化生於三輩而說五善五惡，《魏本》次三輩釋迦讚歎而後明五善五惡，至「阿難禮見章」說胎化二生，是三輩、胎化開合之異也。(是七)</p>
            <p>按《魏本》，三輩廣通十方世界諸天人民，別約此界，則三輩有五善五惡，使三輩五善五惡者得名號大利，若失大利者有胎化生，故五善五惡後說胎化生也。《漢》、《吳》兩本說此土三輩，其胎化生是三輩諸行往生之果，是合說之三輩章也。又《漢》、《吳》二本修因雜然，不說一向專念，竊惟時運，佛法東流年代未久，譯人大觀斯經垂諭至切，大異于諸經例，先於漢地，欲奉佛慈訓，舍惡修善，注意惡方，故能爾耳。《魏本》不爾，深悟佛意所在，以啟純專之轍，於于此乎諸行、念佛專雜判然，是純雜之異也。(是八)</p>
            <p>上來八異，粗舉其大者，如是前後詳略，雖有文質不同，是非別本別譯。而僧鎧所出，質而不野，簡而必詣，悲智兼暢，出興大事無所遺，攝凡要津有所歸，是以冠絕古今者，夫惟《魏本》乎！</p>
            <p>曹魏之後有唐、宋翻，以弘其美，法門宏曠，複益振矣，《唐本》于《魏本》，猶如《漢》後有《吳本》。今與《唐本》對檢，略有七異：</p>
            <p>《魏本》五德及佛興所懷了然可睹，《唐本》略說，是為一異也。</p>
            <p>其說五十三佛出世者與《魏本》前後不同，是為二異也。</p>
            <p>《魏本》成覺感土之後有但為將來之問，《唐本》移之於浴池之前，是為三異也。</p>
            <p>《魏本》次成佛感土說於十劫，次說國嚴光明壽命及初會眾不可計，《唐本》反之，是為四異也。</p>
            <p>又《魏》世尊說偈，《唐》分安之兩處，是為五異也。</p>
            <p>又《魏本》「佛告彌勒」已下勸諭，《唐本》所缺，是為六異也。</p>
            <p>又《唐本》今為大囑累，及得益分各于異方次第成佛同名妙音等，《魏本》略省，是為七異也。</p>
            <p>此其大者，小者可知，具如下文當明。(已上依師說)</p>
            <p>因辨此經末釋者，元曉、淨影、嘉祥、玄一、法位、憬興、義寂等各有註疏，於中，唯曉、影、祥、興四家現存。我朝鈔記亦不少，《贊鈔》一卷(興福寺善珠作)、《述義》三卷(最澄集)、《私記》一卷(智景，已上三部出《傳燈長西錄》)、《義苑》七卷(紀州總持寺南楚作)、《略箋》八卷(享保五年洛東禪林寺浣溪作)、《鈔》七卷(望西樓了惠作)、《直談要注記》二十四卷(永享四年增上寺酉譽作)、《見聞》七卷。(良榮作)</p>
            <p>於今宗中，黑穀《三經釋》為創，《科玄概》一卷(小倉西吟作)、《會疏》十卷(越前勝授寺峻諦作，元祿十三年刻)、《開義》六卷(平安西福寺惠空作，未刻)、《貫思義》三卷(藝州理圓作，享保三年刻)、《顯宗疏》十七卷(江州性海無涯作，未刻)、《要解》三卷(法霖作)、《講錄》十卷(紀州磯脅安樂寺南麟作，未刻)《梵響記》六卷(靈鳳作，寬保元年刻)、《眼髓》十一卷(攝州定專坊月溪作，未刻)、《義記》五卷(堺華藏庵惠然作，未刻)、《海渧記》二十卷，《科》二卷(攝州小曾禰憲榮泰岩作，未刻至滅諸煩惱離惡趣心文)、《安永錄》十三卷(藝報專坊慧雲作，未刻。)</p>
            <h5>佛說無量壽經甄解(二)</h5>
            <p>文前七門已竟，已下入文解釋有二：一科章門，二入文解釋。</p>
            <p>初此經章門分為三段：謂序、正、流通也。（《佛地論》雲：一教起因緣分，二聖教所說分，三依教奉行分。）此乃權輿于彌天安法師已來，釋家為通規也。《淨影疏》雲：「化必有由，故先明序，由序既興，正陳所說，故次第二辨其正宗，聖者說法為利群品，說經既竟，歎勝勸學，付屬傳持，故次第三辨其流通。」（文）《觀經疏》、《維摩疏》皆一轍。《寶窟》上（十九）以四解釋立三分所以，《法華義疏》—（九）亦以十義辨分由，然不出淨影釋也。</p>
            <p>此經三分諸注異解。</p>
            <p>一雲：從「我聞如是」至「願樂欲聞」是序分；從「佛告阿難，乃往過去」至「略說之耳」是正宗；從「佛告彌勒，其有得聞」至「靡不歡喜」是流通分，淨影、嘉祥、義寂並此義也。</p>
            <p>一雲：今觀此一部之經，宜作三分，初從「我聞」至「光顏巍巍」已來，名說經因起分；次（阿難請問已下）自「尊者阿難」迨於「略說之耳」已來，名問答廣說分；後始「佛告彌勒」盡於「靡不歡喜」已來，名聞說喜行分。（《憬興疏》上三左）</p>
            <p>一雲：從始至「而得自在」（與第一義只四句異耳）為序分；從「阿難諦聽」已下為正宗分；流通勿論。（法位、玄一義，望西挾注出。）</p>
            <p>此三義中，吉水《私記》依淨影義，是以淨家諸注等從此焉。然《興疏》破淨影雲：「此亦不然，阿難申請若發起者，佛答阿難應非正宗，若答正宗，問必非序故，撿諸經論，答名正說，必兼耳問，言問雖發起，答是正宗，無此例故。」（已上）了惠會此破雲：「問則起宗必是由序，答陳旨趣定在正宗。宗師（善導《觀經》「佛告韋提希，汝及眾生」已下為正宗，此答韋提問曰「如我今者以佛力故見彼國土，若佛滅後眾生雲何當見」等）、天臺《觀經》分科即其例也，何滯問答一雙義邊而忘能起所起別耶！」（已上）會釋既成，今亦可順吉水之舊。</p>
            <p>然高祖《教卷》指「如來所以興出於世」等文顯斯經大意，又從阿難請問引述出世大事，以為真實教，而後引憬興釋，亦顯真實教明證，是恐似依憬興「尊者阿難」已下問答為正宗分，《和贊》亦「尊者阿難從座起」已下為顯出世本意，此亦「尊者阿難」已下似為正宗。</p>
            <p>依之，近來今家一說雲：須依憬興分科，何者？吾祖《教卷》引「如來以無蓋大悲」文，又引憬興釋五德文，蓋是依興師科意歟。若依淨影者，「出世本懷文」寧為序分而可也乎？況祖書中無一文引淨影。由此言之，祖意亦以「尊者阿難承佛聖旨」已下屬正宗分，可知耳。（《渧記》所引二說並同）</p>
            <p>有破雲：序者正家之序也，何怪有如來大悲真實之利文乎？序者敘，欲說本願真實之利益之所由以為真實教，亦何不足之有乎？若夫序分文段則不足以為真實教者，是恐不辨四法之失也。教者何乎？若言所詮者，與行、信、證法何以分乎？若言能詮，教是詮正宗所詮行、信、證之教，於序敘其所由，立為真實教，何不可乎？若以正宗為教卷，則與行、信、證何以別乎？能詮所詮不相離，欲別舉其教，則以其由序為教卷者，能分四法矣。雖曰是序，真實行、信、證正宗家之序故，敘出世本懷，亦何怪乎！云云</p>
            <p>今謂：吉水見《淨影疏》，故《三經釋》中惟一處引文，吾祖時世恐未見《淨影疏》，故不引之，《興疏》多流布，故往往引助顯，不必朋憬興，況《教卷》所引但助顯耳，非正為真實教之正證，何以為用興科乎？又《教卷》引阿難請問已下為真實教者，非局分文釋義，其出世本懷正說本願生起本末為本意。今于序分因阿難請問，豫敘為其本懷之所以，故引顯真實教，然此但豫敘，而未說本願真實，故序而非正也。又《和贊》者，顯《大經》意故，文所從來阿難請問已下足顯出世本懷之意，故《贊》述「尊者阿難坐起」已下，亦不局分文釋義也。若依序文顯經意以為非者，《觀經》、《和贊》多依序分文，惟終一首正宗意耳，若此為非，則彼亦可非，若彼是，則此何非哉？思之。</p>
            <p>然依淨土一家亦不同，一雲：序如前，「乃往過去」下正宗中，依宗家《序分義》細分為七：初明勝因，二「阿難時彼」下明勝行，三「隨其生處」下明勝果，（此三淨影所謂所行）四「阿難白佛法藏比丘」下明勝報，五「又其國土七寶」下明極樂，（此二淨影所成文也）六「佛告阿難其有眾生」下明悲化，七「佛告阿難汝起更整」下明智慧。（此二淨影所攝文也）三（淨影）七（宗家）兩科開合雖異，而其義是同。</p>
            <p>如《望西》二（三十一左）：爾來自他流傳響於此，以行於天下者為不少矣，然猶未盡義，何者？所謂正果正報者，彌陀三身圓滿之果報也，經法藏菩薩自行六波羅蜜，教人令行，無央數劫積功累德，隨其生處，在意所欲，無量寶藏自然發應者，是修行地之華報耳，何以為彌陀果德？況亦此文明韋提別選由願心莊嚴別德，是本法藏願力所成文，通此釋成，可謂牽合附會而已。</p>
            <p>一雲：從經初至「願樂欲聞」為序分，從「佛告阿難」下至「不能窮盡」是其正宗，於中所行、所成、所攝三段如《影疏》解，「佛告彌勒菩薩」下至經竟為流通分。此中亦三：初教誡流通；「佛告阿難汝起」已下證成流通；「佛告彌勒其有」下付授流通也。</p>
            <p>此依淨影，雖少出入，取其流通至長。准經末雲「吾今為諸眾生說此經法，令見無量壽佛，及其國土一切所有」等，阿難私見既屬於正宗也明矣，況佛語教誡文豈其流通耶？若是解者未穩當矣。</p>
            <p>一雲：斯經三分如淨影等，又正宗中細分五段，總收為二段，自初「乃往過去」至「不能窮盡」，因願成就相，總是彼土教主大悲攝化也。二自「佛告彌勒菩薩」至「我今為汝略說之耳」，（勸機現土來生）則是此土教主善巧發遣也，故雲「兩尊出世大意，四輩入道要門也。」（《會疏》四（十七左））</p>
            <p>此正宗分為彌陀教、釋迦教，是本出於《教卷》大意。日溪亦從此（《要解》上（五右））。</p>
            <p>今謂：三分依元祖用淨影，此三分各有二分，為六段：</p>
            <p>一教起因緣分，所謂證信序也（淨影證信，吉水通序）；</p>
            <p>二請問發起分，所謂發起序也（淨影發起，吉水別序）；</p>
            <p>三廣說因果分，（因果分，《祥疏》正說兩段：初明法藏修因感果（上卷文），後明勸物修因往生（下初已下）。《興疏》正說為二：一彌陀淨土因果，明所行、所成（上卷）；二眾生往生因果，明所攝、所益（下卷初下）。此二師雖為兩段，不出於淨影三段，今影所行、所成，及祥、興法藏因果，攝為因果分也。）從「過去五十三佛」而竟華光出佛之文；</p>
            <p>四稱讚功德分，從第十一願成而至經末十四佛國往生之文；</p>
            <p>五歎經囑累分，「佛告彌勒」等是也；</p>
            <p>六歡喜奉行分，「爾時世尊」已下是也。</p>
            <p>初二為序，次二正宗，後二流通也。正宗之中開二分者以二尊之別，然就斯經顯二尊教者原出自祖語，文雲：「斯經大意者：彌陀超發於誓，廣開法藏，致哀凡小，選施功德之寶；釋迦出興於世，光闡道教，欲拯群萌，惠以真實之利。」又教、行、信、證、真佛土源發自二尊教，謂法藏因中「願佛為我廣宣教法」等者教也；「我已攝取莊嚴佛土清淨之行」者行也；具說四十八願，一一不取正覺者信也（佛正覺成眾生信故）；「決定必成無上正覺」者證也；「法藏菩薩今已成佛」等者真佛土也。光明、壽命願成就等攝在此中，斯是彌陀教之真實五法也，至釋迦教亦具足之。（《一多證文》曰：「由彌陀之第十八願與釋迦之願成就文而得真實信心。」《和贊》雲「真實報土正因是二尊所賜」，然十八願成就文亦可屬釋迦教。）</p>
            <p>初說十一願成者，先標真實之利，（使得無上涅槃為惠施之本意故。）諸佛出世本致故，釋迦教始於真實證也。次說十七願成，義兼兩向，上兼國勝（諸佛歎正定聚），下通洪名（聞名號得信故）。次說念佛往生，傍及諸行機類，真實教、行、信、證在此中。次明十方所歎，即覆說前十七願成，引他證自，故為釋迦教。</p>
            <p>世尊說偈是傳諸佛命也，此中亦具真實教、行、信、證。「諸佛告菩薩」等者教也；「其佛本願力，聞名欲往生」者真實行、信也；「皆悉到彼國」等者真實證也，此證即是大涅槃，必具大悲用，遊化十方，無不運載，故曰「奉事億如來」等。「若人無善本」已下古（《會疏》）雲「釋迦自歎」者未可也，上「諸佛告菩薩」句貫於此，斯是諸佛告命而釋迦傳之，無善本者反顯第二十願，清淨有戒者順說第十九願，此顯諸佛國中有諸行機類，終歸念佛往生也。「二乘非所測」者顯二乘非傳命之人；「唯佛獨明瞭」者如來功德佛自知，故唯釋迦知而傳之耳。「壽命」等者諸佛舉三難勸；「我善親友」者諸佛自言；「設滿世界火」等者，亦諸佛勸精進求而成二利也；「佛道」者自利廣濟；「生死」者利他，「諸佛告菩薩」句應貫徹於此處而看焉。</p>
            <p>「佛告阿難」已下舉二十二願成，釋迦自歎（勸自國眾生），遠承前生彼國者大利，近則與前偈諸佛告勸應，次勸勵濁惡眾生者，娑婆一化，不幹諸佛。又上約總勸，故雲「十方世界諸天人民」，今別勸勵，只雲「諸天人等」，改端更告彌勒，此中具三輩機類（開三輩為五善、五惡），在文可視。又與《法華》開顯釋迦章文意合，勘思之。</p>
            <p>次明胎化不同者，釋迦教之真化土也，無量壽佛放大光明者，光明、壽命所成土也，與前總勸應，故獨告阿難，至分別胎化者，合告二人，與前總別勸應，此中分別胎化者，二行得失炳如自見，以是真實教故也，即是從上三輩及「勸勵濁世文」中來，吾祖深察此等經旨，別出化身土，由此思之，《本書》六卷五法安立悉本于一部經意也必矣。</p>
            <p>次引十方往生，與前說偈相為始終，亦具二行機，在文可見。「佛告彌勒」已下付屬殷勤，有「設有大火文」，有「佛世難值文」，此非重累，上傳諸佛命，今則釋迦所自勸也。</p>
            <p>「如是見」而有「是故我法」等文；「如是作」者序分現相；「如是說」者彌陀因果如理說之；「如是教」者第十一願成已下諸佛道同之教，名之曰「如是教」，偈文雲「樂聽如是教」，亦雲「正法」是也。</p>
            <p>略明起盡竟。</p>
            <p>初序分中有二：初六成就，名「教起因緣分」，是證信序也；後現相請問發起序，名「請問發起分」。</p>
            <p>《淨影疏》雲：「序中文義雖多，義要唯二：一發起序，二證信序。佛將說經，先詫時處，神力集眾，起所說宗名為發起，興說為由名『發起序』（對如來所說立發起序）；證信序者，佛說經竟，阿難稟承，將傳末代，先對眾生言『如是法我從佛聞』，證成可信名『證信序』，以此證傳經為由，名『證信序』（對阿難所傳立證信序）。文中初言『如是我聞』是證信序，『一時』以下義有兩兼，若取本事起發之義（本事正說為本事，阿難引來對。）判屬發起，阿難引來證成可信，名為證信，義既兩兼，不可偏取。乃至（九右）『一時』已下義雖兩兼，對前一向證信序，故自下偏就發起以釋。」（已上）（《寶積經論》、《法華論》：佛住耆山，以山勝表法最勝。又《十地論》：此法最勝，故時處亦最勝，由之托時處，必兼發起義。又《智論》佛在何方為何人說，此為生信，舉經時處人，此為證信序。）</p>
            <p>准宗家釋，「一時」已下亦有發起義。《法事贊》雲：「與佛聲聞菩薩眾，同遊舍衛住祇園，願閉三途絕六道，開顯無生淨土門，人天大眾皆來會，瞻仰尊顏聽未聞。」（文）准釋，佛為開顯本願真實，與聲聞菩薩眾同心一時住耆山，故「一時」已下有發起序義。《鈔》指《事贊》者有其旨。《會疏》斥古《鈔》，以《觀經疏》分科例同此經者非當，望西《鈔》可見。</p>
            <p>又按：大權聖眾一時來會，佛見之現光相，阿難見異相請問，來會豈不發請問發起乎？又阿難引佛時處同聞眾證成可信，亦有證信義。雖同聞眾等亦有發起之義，而望請問發起，則發起義疏矣，雖有親疏，亦皆無非今經教起因緣，故今科「六成就」，總名「教起因緣分」也。</p>
            <p>《嘉祥疏》雲：「就序有二：初遺教序，二發起序。初遺教序者，正為證阿難傳佛語無謬，是證阿難經；發起序為證如來說經有其由序，逗物無謬，是證如來說經所以也。從初至『一時來會』是遺教文，從『諸根悅豫』下是親問發起序文也。」（已上）此亦「一時」已下為證信序。</p>
            <p>天臺為通序、別序，如《妙文句》一（四十）。妙樂雲：「又通序名通而體別，別序事別而義通。（通序者名通者，信聞等名通也，體別者，小乘如是等、大乘如是等依教別故；別序者事別體通者，乞缽獻蓋等事別而發行說法體通也。）義通故通有別序，體別故別在今經，故知今經者通別俱別，別有佛乘，以『如是等』不關諸經，方可得序名正宗之序，正名序家之正，一家相承三段可識。故釋『如是』竟，一部炳然云云」可准解。</p>
            <p>吉水用天臺，此經亦為通序（六成就）、別序（發起序）。六事通故，放光現瑞等經經各別故。依宗家則用證信、發起，依吉水則可用通序、別序。通序、證信序，六事攝為教起因緣分，依《智論》及《法華論》等，六事成就為證信序，六緣具必得教興，故名「六成就」，故知六成就亦教起因緣也。</p>
            <p>今就六成就五門分別：一明緣起；二明立意；三明開合；四辨本末；五釋文義。</p>
            <p>初緣起者，《大論》第二（二右）曰：佛般涅槃時，于薩羅雙樹間北首臥，將入涅槃，爾時阿難未離欲故，心沒憂海，不能自勝，爾時長老阿泥盧豆（摩訶摩耶同之，《大悲經》優波離教阿難）語阿難：「佛手付汝法，汝今愁悶，失所受事，汝當問佛：佛涅槃後，我曹雲何行道？（是一）誰當為師？（是二）惡性比丘雲何共住？（是三）佛教初首作何等語？（是四）如是等事應問佛。」阿難聞是事，悶心小醒，於佛末後臥床邊，以此事問。佛告阿難：我法寶藏初應作是說：「如是我聞，一時，佛在某方、某國土、某處林中。」何以故？過去、未來、現在諸佛如是故。（已上取意）由佛教故，一切經首得言「如是我聞」等也。</p>
            <p>二立意者，略有四義：</p>
            <p>一為斷疑故安此六句，如真諦三藏雲：（慈恩《玄贊》所引，又雲《勘集藏傳》亦有此說）依微細律，阿難當升高座結集法藏之時，其身如佛，具相好，若下座時，還複本形，眾見此瑞，還生三疑：一疑佛大師慈悲，從涅槃起，更為眾說法；二疑佛仙從他方來；三疑阿難轉身成佛。今為除此三疑，故安六句，是故阿難自稱「如是之法我從佛聞」，明知非是佛重起說，亦非他方佛來，又非阿難自身成佛，但以法力令「我」似佛故也。</p>
            <p>二為生信故，《智論》雲：「一切經初置時、方、人等，欲令生信心故。」</p>
            <p>三者為離過失故，《佛地論》雲：「應知說此『如是我聞』意，避增減異分過失，謂『如是法我從佛聞』，非他展轉顯示，聞者有所堪能，諸有所聞皆離增減異分過失，非如愚夫無所堪能，諸有所聞或不能離增減異分。結集法時，傳佛教者依如來教，初說此言，為令眾生恭敬信受，言『如是』法『我』從佛『聞』，文義決定無所增減，是故聞者應正聞已，如理思惟，當勸修學。」</p>
            <p>四為異外道，外道經初置「阿嘔」二字，（《百論》雲：「外道立「阿優」為吉。」《智論》雲：「梵王昔有七十二字以訓于世，眾生福薄，梵王吞啖卻七十字，在口兩角各留一字，是其『阿優』，亦雲『阿嘔』。阿無嘔有也。）今為異之，具安六句，令人信受，具如《探玄》第二等，今略說耳。</p>
            <p>第三開合不同者，或合為五句，以處合化主，舊師一說（光宅《法華疏》所出竺道生之義是也），上宮《維摩疏》同之。又依《佛地論》，合信與聞雲「總顯已聞」，故並為五事；或為六事，如《大論》等立信、聞、時、主、處、眾為六成就故；或為七事，開我之與聞為七，真諦三藏一說是也（《寶窟》所引）。雖眾說不同，《智論》、《法華論》等，淨影、天臺、嘉祥、賢首等釋家皆六事為定量，今亦從之，何者？如《般若燈論》偈雲：「前三（信、聞、時）明弟子，後三（主、處、眾）證師說，一切修多羅，法門皆如是。」（文）釋雲信、聞、時在弟子，佛住及眾就化主辨，但時雖可通佛說法時，聞法必由時機熟，故宜屬弟子。《寶積》、《法華》等《論》牒文言「佛住王舍大城」等，是亦以處、眾屬佛，亦此意也。</p>
            <p>第四本末者，分為四門：</p>
            <p>一本末差別門，謂根本經所明利他深廣信心也，碩異乎他末教所勸信心，故曰「與一代諸信，弘願信樂猶難」等，例如天臺言「通序名通而體別，體別故別在今經，故知今經通別俱別，別在佛乘，以如是等不關諸經」等，可准知。</p>
            <p>二從本起末門，謂大小、權實、偏圓，所明各各淺深不同，為機不堪，隨機覆相說之，如天臺有四教「如是」，華嚴有五教「聞」。</p>
            <p>三攝末歸本門，謂始從《華嚴》終至《涅槃》，一切諸經「如是」悉歸此根本修多羅一實真如海，成他力大信耳。</p>
            <p>四本末無礙門，良由法體無礙德故，與一代末教融通無隔，以是義故，《信卷》引《華嚴》〈賢首品〉、《涅槃》無根信等，以彰弘願一乘之德等，宜准知，此中信成就「如是」，餘五事亦例，思之。</p>
            <p>第五釋文義者，此中六事合為二：一合五事；二開徒眾，總為六事成就。初五事者：</p>
            <p>我聞如是.一時.佛住王舍城耆闍崛山中.</p>
            <p>一聞成就，言「我聞」是也；二信成就，雲「如是」是也；三時成就，言「一時」故；四「佛」者，主成就也；五「王舍城」等是處成就也。</p>
            <p>初「我聞如是」者，按《小經》貝本雲……「我聞」是聞成就，「如是」者信成就，總雲「我聞如是」，他經或稱「聞如是」，言「如是我聞」，此經及《中阿含》等雲「我聞如是」，亦是譯家意樂故。</p>
            <p>天臺雲：經本不同，前後互舉耳。蓋惟晉、魏以前譯多雲「聞如是」，至秦羅什譯《法華》雲「如是我聞」，自此相厽以為定式也，謂「我曾從佛親聞其佛如是所說言教」，是標信順所聞之法，故曰「我聞如是」。</p>
            <p>次別釋者，先釋聞成就，阿難將欲傳之于未聞，言「我聞說」，不言「我說」，標自飡受，「我」之言簡他故，無我而用流布我，故《大論》（廿三）雲：「佛法中一切無我，佛弟子等雖知無我，隨俗說我，非實我。」（文）聞者，飡受所說也。何故不言耳聞耶？廢別就總，故言「我聞」，又聞者因緣法，根、境、識和合，意方飡受，故雲「聞」也。又如《法華疏》一上（十六）明七義。</p>
            <p>後「如是」者，信成就也。</p>
            <p>《大論》一（十九）曰：問曰：諸經初何故稱『如是』語？答雲：佛法大海，信為能入，智為能度，『如是』者即是信也，若人心中有信清淨，是人能入佛法，若人無信，是人不能入佛法，不信者言是事不如是，信者言是事如是等。</p>
            <p>問：為是信體，為是信相？</p>
            <p>答：是信相而非信體。以外發言稱此事如是，即表內心有誠信故，《論》雲「如是者善信相也」。</p>
            <p>問：為是能信，為是所信？</p>
            <p>答：佛法大海，信為能入，則知是能信也。若言此事如是，則此事屬於所信，故知「如是」言具含能所。</p>
            <p>問：為是通信，為是別信？</p>
            <p>答：通，唯信佛法之通理，而不信外道之邪，是通也。然就教大小、權實，亦應論其信不同，故別也。</p>
            <p>問：為局阿難信，為是通餘人信？</p>
            <p>答：自信教人信，經家自信，而傳使眾生能信也，可知。</p>
            <p>此《法華祥疏》就《大論》文重重解釋，大發《論》意也。又《理趣分述贊》舉五個釋，可往撿。</p>
            <p>約今宗義，《序分義》雲：「『如是』二字即總標教主能說之人，『我聞』兩字即別指阿難能聽之人。」（文）</p>
            <p>今謂：「我」者阿難自指之辭，傳持佛語之人也；「聞」謂聞具足；「如是」者信具足。《信卷本》引《如來會》雲「佛之勝惠莫能量，是故具足于信聞，及諸善友之攝受，得聞如是深妙法」等，阿難具足成就信、聞故，聞「如是」深妙法（若聞深法），故雲「我聞」也。「聞」者，聞持之義、飡受義，諸經之「聞」歸此經「聞」，此經所說在「聞」字，本經之中或雲「若聞深法」，或曰「聞名欲生」，又雲「若聞精進求」，又「複聞無量壽佛聲」，又曰「其有得聞彼佛名號」，又「聞斯經者，於無上道，終不退轉」，又「若聞此經，信樂受持」，又「長老阿難，一切大眾聞佛所說」等。諸說、諸聞唯歸一聞，謂「聞其名號」，阿難傳此佛語，故雲「我聞」。</p>
            <p>今家釋雲：「聞者，聞佛本願無疑曰『聞』，又聞者，顯信之言。」（《一多證文》）《信卷》言：「聞者，聞佛願生起本末無有疑心。」（文）此皆於斯法門無一亳疑說以為聞，此乃傳法聖者聞持深法，領得佛智，曰「我聞」也。</p>
            <p>「如是」者，乃弘願信心成就。今家釋雲：「三經大綱雖有顯彰隱密等之義，彰信心為能入，故經始稱『如是』，如是之義則善信相也。」</p>
            <p>今按：三經以金剛信心為最要，此乃襲《大論》及《注》，彰此經「如是」弘願信心也。由此言之，「如是」者：</p>
            <p>一機法相稱曰「如是」，謂機能契法為「如」，即是「南無歸命」之義；法能融機，其益不謬為「是」，乃「阿彌陀佛者即是其行」，下文雲「應當信順，如法修行」是也。</p>
            <p>二釋迦所說如彌陀本願說無謬曰「如是」，下文雲「是故我法如是作、如是說」是也。「如是說」者，說彌陀因果、本願之生起本末，是雲「如是說」，阿難信此說無疑稱「如是」，以己聞信，傳之未來，使一切眾生聞信本願生起本末，曰「如是我聞」也。</p>
            <p>問雲：阿難是佛成道夜生，年二十方為佛弟子，年至三十命為侍者，其二十年已後，經是親聞勿論，其未為侍者已前二十年中所說之經，如何聞持，言「如是我聞」耶？</p>
            <p>答雲：此有親聞、傳聞不同，若依小乘有二說：</p>
            <p>一雲：二十年已後，經是親聞，已前是傳聞。《法輪經》雲：（出《雜阿含》十五失名附東晉錄）阿難結集時，自說偈雲「佛初說法時，爾時我不見，如是展轉聞，佛遊波羅捺，為五比丘眾，轉四諦法輪。」故知已前非親聞也。（《佛本行經》及《阿含》、《智論》等此意也）</p>
            <p>二雲：皆是親聞故，《薩婆多論》雲：「阿難為佛侍者時，請願雲：佛二十年中所說之經，悉為我說。」《毗尼母論》亦同此說，故知總是親聞。（《報恩經》、《六賢愚經》等意同）</p>
            <p>若依大乘，一切皆親聞。亦有二義：</p>
            <p>一佛重為說，如《勝鬘經》等，佛還本處，重為阿難說。又如《大悲經》中，佛總重說，故是親聞。</p>
            <p>二阿難常聞故，《涅槃經》雲：「阿難多聞士，若在若不在，自然能解了，常與無常義。」又雲：「阿難得覺位三昧，佛所說經，遠近常聞。」（《金剛華經》及《舍利弗經》、《十二遊經》等同意）又《仁王青龍疏》上之一（廿六）以四義釋：一本願力故，二佛加持力故，三依三昧力故，四聞法力故云云。</p>
            <p>三、言「一時」者，時成就也。時有二種：一迦羅時，二三摩耶。迦羅是即時，如年、月、日、時等；三摩耶是假時，見陰界入生滅，假名為時，無別時體。《大論》一（廿八）曰：除邪見故說三摩耶，不言迦羅云云。</p>
            <p>「一時」者，為化之辰，因之為時。「一」者揀異余時，說經之時無量故，揀余言「一時」。如《涅槃》說「我于一時在王舍城，與彌勒菩薩共論世諦」、「我于一時在恒河岸」等。（《影疏》）此「一」言簡別之辭也。</p>
            <p>又可，「一」有共之義、究竟之義。《小經貝本》……《佛地論》雲：「說聽究竟總言一時」（文），此共一義也。……肇法師雲「法王啟運嘉會之時」（文），《探玄》雲：「初『一時』者，依《佛地論》，或一剎那，或多相續，但取說聽究竟，是故總名假立一時。」（文）例如事究竟為「一念」，今願王啟悲運機緣順熟，法王乘時欲開本懷，時究竟故言「一時」，是故三摩耶之上加……句，譯場諸師含梵義譯出耳。《祥疏》有二釋，後義甚非也。</p>
            <p>四、「佛」者主成就也，《瑜伽倫記》第十上雲：「若依梵本，一切經首皆言『薄伽梵』，不著『佛』言，末後亦無『世尊』號也。」（文）由此思之，梵本不舉十號等，皆言「婆伽梵」，譯家使方俗易知，省略或雲「佛」，或雲「世尊」，佛陀、世尊梵名本不同，德名別耳。是以《大品經》等雲「婆伽梵」，《華嚴》、今經等並稱「佛」。</p>
            <p>《智論》二（十六）：雲何名「婆伽婆」？「婆伽」秦言德，「婆」雲有，是名「有德」；（是一，《探玄》曰總）複次「婆伽」名分別，「婆」名巧，巧分別諸法總相、別相故；（是二，智德）複次「婆伽」名名聲，「婆」名有，是名「有名聲」，無得名聲如佛者故；（是三，福德）複次「婆伽」名破，「婆」名能，破淫怒癡，故為「婆伽婆」。（是四，斷德）乃至問曰：婆伽婆止有此一名，更有餘名？答：佛功德無量，名號亦無量，此名取其大者，以人多識故，複有名「多陀阿伽陀」等乃至廣說。此乃智斷福德具足德名，故名「有德」，舉此以攝諸德，故舉此德名。</p>
            <p>又《佛地論》有六義，頌雲「自在熾盛及端嚴，名稱吉祥與尊貴。」具斯六種，總號為「薄伽婆」。</p>
            <p>此一名總攝眾德，餘名不爾，是故經首皆立此名，此彰能說教主德名也，婆伽梵有八囀，如《梵章》。</p>
            <p>慈恩《小經疏》雲：「准諸經梵本，皆稱本師名『婆伽梵』，佛教安置，以此一言含眾德故，翻譯之主意存省略，隨方生善，故稱『佛』名。」（文）可准知。梵言「婆伽梵」，譯主會意，或為「世尊」，或為「佛」，佛是能證得之體，體所具德名「婆伽婆」故。</p>
            <p>《智論》二（廿六）雲：「複次佛有二事：一大功德神通力，二第一淨心諸結使滅。諸天結使不滅故，心不清淨故，有福德而神通少；二乘雖結滅心淨，福德薄故勢力少。佛二法滿足，故勝一切人，婆伽婆名『有德』。」（文）</p>
            <p>《仁王青龍疏》引天親《真實論》，（真諦譯）以十義明唯置佛號，可往撿。</p>
            <p>所謂「佛」者，具曰「佛陀」，存略為「佛」，此翻雲「覺者」。謂菩提是所覺之稱，女聲囀，佛陀是能覺智，男聲囀，故雲「覺者」。</p>
            <p>《大論》二（廿五）雲：「複名『佛陀』，秦言『智者』，知何等法，知過去、未來、現在眾生數、非眾生數、有常、無常等一切諸法，菩提樹下了了覺知，故名為『佛陀』等。」</p>
            <p>「覺」謂覺察、覺悟義，《佛地論》雲「如蓮華開，如睡寤」等，此初覺所知，後覺煩惱，或二覺謂自他滿，即有覺者名覺者。（《探玄記》二之八）</p>
            <p>五者「住王舍城」等者，處成就也。《觀》、《小》二經雲「在」，今《經》曰「住」。《觀經台疏》雲：暫時曰「在」，久停名「住」。此一往耳，在住無異。《序分義》初牒雲「從一時佛在下」，後牒雲「從在王舍城下明遊化之處」，初屬能住，後屬所住，能所並取耳。</p>
            <p>今按：於處中「在」皆第七囀聲分境依，但是依轉聲譯出「住」、「在」中之字，非梵本別有「住」、「在」梵語，但於城山中，佛與大眾遊於此說法之義也。然有引《大日經疏》三「僧坊梵音毗訶羅，譯為住處」者，未可也。故能所並通，今所言「住」者，遊化居止之義。《玄贊》一（四十四）雲：「遊化居止名之為『住』，『住』者，居止、遊化、安處之義也，居止在山，遊化在城中，佛依此中游化安處。古人因此解聖、天、梵、佛等『住』，住名雖同，義意全別，語深義幽之處曾不屬心，名同理別之文虛張援據，此為未可也。」（文）宗家分境界、依止二住者，（良賁《疏》引，真諦全同）其義相似矣。</p>
            <p>《大論》第三（初）云云：何名住？四種身儀坐、臥、行、住是名「住」王舍城；又以怖魔軍眾，自令弟子歡喜，入種種諸禪定，故在是中「住」；複次三種住：天住（六欲）、梵住（梵天乃至無想）、聖住（佛、辟支、羅漢），是三住中，住聖住法，憐湣眾生，故「住」王舍城；複次佈施、持戒、善心名天住，慈、悲、喜、舍名梵住，三三昧名聖住，佛於聖住法中住；複次四種住：天住、梵住、聖住三住如前說，佛住者，首楞嚴等諸佛無量三昧，十力、四無所畏、十八不共法、一切智等種種諸惠，及八萬四千法藏度人門，如是等種種諸佛功德是佛所住處，佛於中住。（已上）</p>
            <p>此四複次中，初是外住，後三是內住，三中初二通人天三乘，後中佛住為最，佛內住於佛住，故外住王舍城。</p>
            <p>今約宗義，佛住之名通而義別，謂今佛內住無量壽別德，故外住王舍城，行如來德，所謂「住大寂定行如來德」也，下經說五德相是也。</p>
            <p>「王舍城」者，《吳譯》雲「羅閱祗」，《應音》三（十右）：「按《阿闍世王經》雲『羅閱祇』，晉言王舍城是應訛也，正言『羅閱揭黎醯』，『羅閱』義是料理，以王代之，謂能料理人民也，『揭黎醯』此雲舍中，總名『王舍城』，摩伽陀國中城也。」(文)</p>
            <p>《西域記》雲：言曷羅闍姞利呬城，唐雲王舍，梵語雜名「羅惹訖哩（二合）呬」，雲王舍，「曷羅」是囉字卷舌聲，「囉闍」又羅惹同，此雲王，「姞利呬」亦訖哩呬，同舍義。《應音》：揭黎醯雲舍中是也。醯…呬…同第七囀聲，故雲中中與處同所遊之境，故含城義，非別有城梵語（伽羅雲城）而爾，是囀聲之法，故譯者加「城」言。天臺雲：「王舍城者，天竺稱羅閱祗伽羅，羅閱祗此雲王舍，伽羅此雲城。」（文）</p>
            <p>問：所言王舍城者，為是上第城（舊城），為是寒林城（新城）？</p>
            <p>答：古來二說，一雲上第地也，《法華論》雲：「如王舍城，勝餘一切城舍故，顯此法門最勝義故。」《祥疏》雲：「雲何勝一切城？《別傳》雲：『五天竺同十六大國，五百中國，十千小國，有六大城，而王舍城最大。』寒林是不祥地，何言勝餘最大乎？況寒林城未生怨王治國已後所築，故爾前所說經所舉王舍城者，即是上第城也。」</p>
            <p>一義雲寒林城也。瓶沙王都初在上第，自犯火災咎，後遷寒林，名王舍城，當住城故知寒林也。《西城記》云云，具如《傳通序記》一（三十九）。</p>
            <p>今謂上第城也。《大論》三（九紙）雲：「閻浮提四方中，東方為數始，摩訶陀國最勝，摩訶陀國中王舍城最勝，是中有十二億家。佛涅槃後，阿闍世王以人民轉少，故舍王舍大城，其邊更作小城，廣長一由旬，名『波羅利弗多羅』（新王舍，即波吒厘也。），猶尚于諸城中最大，何況本王舍城。」（文）本王舍城者，上第舊城也，更作小城者，寒林新城也，此既佛滅後闍王築之，佛何住後城乎？今正佛所住處，明知上第城也。</p>
            <p>《慈恩傳》雲：「王舍舊城處摩揭陀國之中，古昔君王多住其內，其地又生好香茅（勝上吉祥），故取為稱。」（矩奢揭羅補羅城，唐雲上茅宮城）四面皆山，峻峭如削，西通小徑，北有大門，東西長，南北狹，周一百五十餘裏。（日本廿五裏）其中更有小城，周三十餘裏，（五裏）乃至宮城東北行十四裏，（二裏半）至結栗陀羅矩吒山。乃至次東北（本城北門）三四裏，至曷羅闍姞利呬多城。（此雲王舍闍王所築，立王舍城名，改舊名）內城周二千餘裏，而有一門至無憂王遷都波吒厘以城（新王舍）施婆羅門（波吒裏在新城北，恒河南，至阿輸伽王都此）。」《玄贊》一（四十五）全同之，舊城新城以可見。</p>
            <p>然就舊城得名種種不同，一《楞伽經》說駁足王與千王共立舍城都五山中，名王舍城。</p>
            <p>《大論》第三（二紙）有三說：摩訶陀國王有子，一頭兩面四臂，即裂其身首，棄之曠野，羅剎女（闍羅）合身而乳，養大成人，力能並兼諸國，王有天下，取諸國王萬八千人，置此五山中，以大勢力治閻浮提，因此山名王舍城（是一）；複摩訶陀國王城失火，至七議欲易處，更求住處，見此五山周匝如城，即作宮殿住，故名王舍城（是二）；複次往古此國王名「婆藪」，論議入地死，其子名「廣事」，嗣位為王，由空中告聲，田獵見五山，作舍住此中，已後次第止住，因名王舍城（是三）。</p>
            <p>《序分義》說云云，此與《大論》第二說相近。又《淨影疏》雲：「此城古昔多有王住，名王舍城。」（是四，此說通諸說。）</p>
            <p>又《祥疏》雲：「且依一解，古昔有一國王，名為普明，在舍城中治化，有一尼乾子，與比丘諍競，詣王決判，時王曲就人情，尼乾得理，比丘不合，則呼天扣地，其夜宮城隱沒，唯除太子東宮不沒。國人還複，舉太子正，以見父王無常，不肯就位，則共二大臣詣山隱學，一宿之中，天神感之，為王造城郭舍宅，國人別號為『王舍城』。自是以來于中立國，相續至今，國名『摩訶陀』，城名『王舍城』。」（是五，此與《大論》婆藪緣近。）</p>
            <p>又《妙經疏》中一說雲：「駁足得道，千王放赦於其地，故名地為王赦，而經家借音為屋「舍」字。」（是六）</p>
            <p>又《西域記》：頻婆娑羅王失火，為先約移寒林，因名王舍。（是七）</p>
            <p>如是諸說不同，是皆經論異傳耳。</p>
            <p>「耆闍崛山」者，淨影雲：此翻名為靈鷲山也，此山多有靈仙居住，故名為靈；亦有鷲鳥居止此山，故名為鷲。（此合仙鷲為處名，有所據乎？）又亦為鷲頭山（《大論》雲：「耆闍名鷲，崛名頭。」），多有靈鷲居此山頂，名鷲頭山。（依《大論》第二說）又此山頂似鷲鳥頭，名鷲頭山。（依《論》初說）《應音》七雲：「耆闍崛山，或言揭黎馱羅鳩胝山，皆訛也，正言姞栗陀羅矩陀山。（《琳音》一（五）：紇哩二合，馱囉二合，屈吒）此譯雲鷲台，又雲鷲峰，言此山既棲鷲鳥，又類高臺也。舊譯雲鷲頭，或雲靈鷲者，一義也。又言靈者，仙靈也，按梵本無靈義，依《別記》雲：『此鳥有靈，知人死活，人欲死時，則群翔彼家，待其送林，則飛下而食，以能懸知，故號靈鷲山。』」（文）</p>
            <p>《西域記》雲：「如來禦世垂五十年，多居此山，廣說妙法，頻婆娑羅王為聞法故，興發人徒，自山麓至峰岑，跨谷淩岩，編石為階，廣十余步，長五六裏，中路有二小率堵婆：一謂即王至此，徒行以進，一謂退凡，即簡凡人，不令同往。」（已上）</p>
            <p>王舍城通舉城，五山繞城，勝餘城故，耆山別指所住處，簡別餘處，故雲「王舍城耆闍崛山中」也。</p>
            <p>問：摩訶陀國有婆羅奈等大城，佛何故多住王舍城及舍婆提城耶？</p>
            <p>《大論》三（五）以十義揀：余城邊國故，二城中國故；二余城弊惡人多，善根未熟故；三知生地恩故，住舍衛報法身恩，故住王舍；四王舍城多精舍，而坐禪人之所宜，故多住；五王舍城六師等怨家多故；六頻婆沙羅王願請佛之處，故多住王舍城；七王舍城人廣學多識，故多住；八帝釋及八萬諸天應在此得度故；九豐樂，乞食易得故住；十王舍城在山中，閑靜故多住乃至廣說。</p>
            <p>又《論》三（十一）問雲：（有五複次釋住耆山）餘更有四山，鞞婆羅跋恕等，何以於五山中多在耆闍崛山？</p>
            <p>答雲：耆山於五山中最勝故，雲何勝？此山精舍近城而難上，近城故乞食不疲，難上故雜人不來，故多住此，不在餘處；（是一）複次，是耆山福德吉處，諸聖人喜住處，佛為諸聖主，故多住；（是二）複次，耆闍崛山是三世諸佛住處故；（是三）複次，是中清淨有福德閑靜故，一切諸佛行處，十方諸菩薩讚歎恭敬，八部大力眾神所守護恭敬供養處，故諸大乘經多在此山說；（是四）複次，是中十方無量智慧福德力大菩薩常來見釋迦牟尼佛，禮拜恭敬聽法故，佛多在此說摩訶衍經。（是五）</p>
            <p>《大寶積經論》一（三紙）：「問雲：何故此法唯王舍城說，非餘城廓？答曰：釋此法門法王住處故，喻如王舍，王所止住故明王舍，此法門亦複如是，法王住處釋成此義，故說住王舍城。問曰：何故唯在耆闍崛山，非余方中？答曰：說此大乘法，比于聲聞、緣覺乘中增上義故，增上自利利他行故。」（文）</p>
            <p>《法華論》雲：「耆闍崛山勝余諸山，佛在於此說，顯此法最勝。」</p>
            <p>今總中取別，顯此法奇特最勝之法，故雲「佛住耆闍崛山中」。</p>
            <p>二開徒眾二：一聲聞眾，二菩薩眾。初中亦二：一唱數歎德，二列上首名。此初：</p>
            <p>與大比丘眾.萬二千人俱.一切大聖.神通已達.</p>
            <p>自下明大眾雲集，略以六門分別：一者來意，二者眾數，三者辨類，四者前後，五者權實，六者釋文。</p>
            <p>初來意者，謂來意致也，此有十義：</p>
            <p>一彰助成阿難傳經可信故，與此等勝人俱同聞故；</p>
            <p>二彰此經最勝故，以此眾無與等故，譬如見雨大而知龍大也；</p>
            <p>三彰威儀具足，以此等大眾恭敬圍繞瞻仰故；</p>
            <p>四彰重聞歡喜故，此等大眾皆是過去已曾修習此法故，今來為重聞歡喜來會莊嚴；</p>
            <p>五彰引攝方便故，列小引小，列大引大，以攝入弘願一乘海。又列賢護等居家者，明不事出家發心，不標舍家棄欲也；</p>
            <p>六彰助佛揚化，如阿難禮見彼國，而除將來疑惑，彌勒今得值佛，複聞無量壽聲，心得開明，言「受佛重誨，專精修學，如教奉行，不敢有疑」等，皆是助揚佛化也；</p>
            <p>七彰彼此同儀，准過去法藏發誓時，此會亦應有天龍八部等，彼言「諸天魔梵龍神八部大眾之中」等故。何故但二眾無餘眾耶？但以准擬彼土故，極樂界中唯二眾，以彼移此，故譯家不列餘眾，唯出大、小二眾耳，理實容有故，《莊嚴經》雲「並天龍」等；</p>
            <p>八彰精進求法，「東方偈」雲「若聞精進求，聞法能不忘」，不但此土大眾，十方不可計菩薩大眾雲集，精進求此法也；</p>
            <p>九彰一代勝會故，《華嚴》剎塵數菩薩來集而不列聲聞，《法華》集十方分身而二乘開會為本。今則不爾，菩薩勿論，其諸聲聞皆是神通已達大聖，乘願來莊嚴此會，主伴同心顯特留一經，不但釋迦本懷，此等大聖出現穢國本懷亦滿足於此，主伴出世本懷一時滿足者，一代經中無可比類，唯此一經希有最勝之妙典也；</p>
            <p>十彰佛願廣大故，所列大眾皆是佛願回向之所然，故下「歎德文」雲：「善立方便，顯示三乘，於此中下（聲聞菩薩），而現滅度，亦無所作，亦無所有，不起不滅，得平等法。」（文）在菩薩義通聲聞眾，當知此等聲聞、菩薩皆乘還相不可思議力，開示悲願一乘，開甘露門，遠潤法滅眾生。《序分義》雲：「依悲化開顯智慧之門，然悲心無盡，智亦無窮，悲智雙行，即廣開甘露，因茲法潤，普攝群生也，眾聖齊心，皆同指贊。」此意也。</p>
            <p>上來列二眾之來意，粗如爾。</p>
            <p>二眾數者，《漢譯》雲：「與大弟子千二百五十人，（《觀》、《小》二經亦同之。由最初得道舉千二百五十人，在會眾不必然）菩薩七十二那術，比丘、比丘尼五百人，清信士七千人，清信女五人，欲天子八十萬，色天子七十萬，遍淨天子（色界第三禪）六十那術，梵天（色界初禪主）一億，（《唐譯》經末雲「乃至阿迦膩吒天皆作種種供養」，則知色界諸天具在。）皆隨佛住」等。</p>
            <p>《吳譯》雲：「有摩訶比丘僧萬二千人，乃至諸比丘甚眾多數千億萬人，悉諸菩薩阿羅漢無央數不可複計，都共大會。」</p>
            <p>《魏本》：「大比丘眾萬二千人，菩薩不可稱計，一時來會。」（此中准經末文，有他方來菩薩。）《唐譯》同之。</p>
            <p>《宋譯》唯列大比丘眾三萬二千人，其菩薩眾略而不出，至經末雲：「爾時，尊者阿難及慈氏等，並天龍八部一切大眾，聞佛所說」，以後顯前，亦無有異，雖依經末有小益，唯列聲聞，而似回小為本，何以得知？《大論》四（三左）雲：「大乘經初菩薩眾、聲聞眾兩說，聲聞經獨說比丘眾，不說菩薩眾。」《探玄記》料簡之雲：「小乘經中獨列聲聞者，《阿含》等經也，大乘經中特列聲聞，為使小機回心故，《金剛般若經》等也。」由此思之，《宋譯》唯說小乘者，為使回心也，此經中有聲聞無數願故爾耳。</p>
            <p>又《魏》、《唐》經唯列聲聞、菩薩二眾，而不及餘人天者，蓋以餘人天不足表顯彌陀還相願意故，又非所與知此經之大事因緣故，又欲示現此經唯為未來，故唯二眾，不列人天雜眾。然又准經文，（《宋譯》雲天龍八部等故）非雜眾都無也，思之。</p>
            <p>三、辨類者，天臺釋《法華》用四義：謂發起、（彌勒、文殊等知機察時，系揚發動成辨利益）影響、（往古諸佛法身菩薩隱其圓極，匡補法王）當機、（宿植德本，緣合時熟，不起於座得道。）結緣。（過去根淺覆漏汙雜，雖見佛聞法，但作未來得道緣也。）如《文句》五（三十五）明。</p>
            <p>如賢首《華嚴旨歸》具明十眾，此等釋相就其經所顯辨，各有意致。</p>
            <p>今就此經明之，《法華論》上（二左）明眾成就有四種義（一數成就；二行成就；三攝功德成就；四威儀如法成就。）中行成就者有四種：</p>
            <p>一者謂諸聲聞修小乘行；</p>
            <p>二者謂諸菩薩修大乘行；</p>
            <p>三者謂諸菩薩神通自在，隨時示現能修行大乘。如颰陀波羅菩薩等十六大賢士，具足菩薩不可思議事，而常示現種種形相，謂優婆塞、優婆夷、比丘、比丘尼等；（不定行）</p>
            <p>四者謂出家聲聞，威儀一定，不同菩薩故等。</p>
            <p>彼行成就中，雖有四句，唯是三句，以其出家聲聞攝於前小乘行故。准彼釋此，或分為三類：與大比丘眾等者是一向小乘行，普賢、妙德、慈氏菩薩等是一向大乘行，賢護等十六正士是為不定行也。</p>
            <p>或攝為二：一謂初大、小二眾並此方常隨之眾，二謂以經末文（及十方來等）視之，則一時來會中可有十方來菩薩，此他方影響眾也。</p>
            <p>或攝為一，此之根本修多羅會，彌陀願智所巧莊嚴故，若聲聞，若菩薩等，唯是同一不動眾，為大悲故種種示現，本覺明瞭，譬如須彌山王，為毗嵐風所吹而散壞為微塵，可知。</p>
            <p>四前後者，就先列小後菩薩論其前後。</p>
            <p>《淨影疏》上（十右）以四義分別：謂近遠、形相、約教、多少。（《維摩疏》亦同之）《仁王賁疏》等亦言前後，論家中《寶積經論》但明先聲聞之由耳，其餘未見有之。</p>
            <p>余按梁光宅《法華疏》雲：今就此同聞眾中，自有三段，第一先列聲聞眾，第二「從菩薩摩訶薩」以下即列菩薩眾也，第三從「爾時釋提桓因」下訖「退坐一面」列凡夫眾也。但眾（私按「經」字歟）來之始，未必如此，黑白前後，無歸（私按是一句，恐有脫誤字。）次第益。是出經者比次前後，令修然可視，又欲分別高下，目銘凡聖，致使有此次第也。又意致（出經者意致）尋求則有事有理，所言事者，聲聞常在佛左右，旦夕承奉，不辨于遊方益物，唯護戒清淨，形迹交密，是故在前而列，尚其親密之懷；菩薩既以慈悲為先，荷護度人為誓，無方利物，化佗為務，不得常在佛側旦夕侍覲，形迹交疏，於中而列也；凡夫進則不及菩薩，退則有謝聲聞，唯以五塵自物，（私按「縛」字歟）受愛染為累，是故經家貶其凡猥，在後而列也。理者，聲聞背生死苦，樂涅槃樂，凡夫樂生死苦，背涅樂，是故聲聞在前，凡夫在後。何以知然？聲聞之人為三毒所惱，八苦所煎，是故棄背生死之苦，樂求涅槃樂。凡夫愛著有為，憎壞無為。菩薩則兩舍居空，雖樂涅槃，不同聲聞畏生死苦，自求涅槃，雖樂生死，不等凡夫有愛著之心，但為求化他，常求利物。是故《維摩經》言「不舍有為，不住無為。」此之謂也。（已上）</p>
            <p>由此思之，來會之始何論前後次第，其論前後者在經家，尋其經家意致，而作事理二釋明前後者至矣盡矣，淨影等分別亦不過此，故具引之。</p>
            <p>五權實者，凡諸經中，對揚法化者，多是權示，況斯經乎？是以一家相傳，《大經》明法真實，機則權示，《觀經》明機真實，法則方便，以《大經》法正被《觀經》機，故下三品造惡凡夫即為今《經》當機，鸞師釋《論》主「普共諸眾生」，而連引第十八願成及下下品文，即此意也。</p>
            <p>然三經中，《觀》、《小》二經小眾是實，菩薩為權，如《序分義》中。（如《序分義》，且就文解，若約義，則從《大經》開顯實義，則聲聞、菩薩一切皆大聖權者。）但以斯《經》獨明本願生起本末，故所列二眾皆是權仁，准擬彼國而莊嚴此會，其義至經末「彼此互見文」方彰矣。下經說二十二願成就雲「除其本願為眾生故」等，欲度脫一切眾生，示現種種身，或成聲聞身，或為菩薩，攝化十方。是故次文說「阿難，彼佛國中諸聲聞眾身光一尋，菩薩光明照百由旬。」此乃從還相回向願來，為度脫一切，故來莊嚴此會，彼國因順余方，故列聲聞、菩薩名，此界准擬彼國，故唯列聲聞、菩薩二眾，至「阿難禮見文」，此會四種一時悉見（見彼國菩薩聲聞大眾），彼見此土亦複如是（彼國眾見此土聲聞菩薩大眾）。故知准擬彼國故莊嚴此會。然則，此會聲聞菩薩皆是願海所現之權眾耳，是故次下歎德，約文則唯約菩薩，約義則泝前聲聞眾，如幻自在，種種示現，莫不皆是不動三昧應用，因果分位，入真之路斯闡，主伴齊心，特留之慈方顯。</p>
            <p>由此言之，斯經不但釋迦出世本懷，所列一切大聖，無央數恒沙眾出興之致一時成滿，一代勝會，其在斯乎！其在斯乎！</p>
            <p>六者釋文者，初一句唱數，後句歎德也。</p>
            <p>「與」者兼義、並義、共義。淨影雲：「約佛以明其眾，以佛身兼彼稱之為與」，宗家曰「佛身兼眾故以名為與」，（兼義）《理趣分疏》雲「兼、並及會之義」，（並義）《大品》雲「共摩訶比丘僧」，《大論》三（十四）雲：「共名一處、一時、一心、一戒、一見、一道、一解脫，是名為共。」（文）</p>
            <p>按：與、俱二字合為共。《搜玄》一雲：「與俱者二義：一佛與俱，與之俱說故；二傳法與俱，與之俱聞故。」《探玄》同之。</p>
            <p>《青龍疏》雲：「俱者同一時之義、同一處之義。問：與、俱二言此有何別？答：以佛兼眾故稱為『與』，將眾就佛故說為『俱』；又將此對彼名之為『與』，彼自同時名之為『俱』。」（文）</p>
            <p>「大比丘眾」者，《大論》雲：「摩訶秦言大，或多，或勝，雲何大？一切眾中上故，天王等大人恭敬故，是名為大；雲何多？數至五千，故名多；雲何勝？一切九十六種外道論議能破，故名勝。」（文）</p>
            <p>真諦三藏雲：「眾多名大，猶言大群；又德難量為大，猶言大山；又修道勝無比故，猶言大王。」（《法華祥疏》一引）</p>
            <p>又《序分義》聲聞眾中有九：（雖文曰九，而八大耳）一總大，（與者佛兼眾，故不壞假名，《論》雲：一切經首何故列眾，示現如來大威德，故與佛俱，豈非大哉！）二相大，（言比丘威儀相勝故。）三眾大，（僧伽此雲和合眾，受具戒前三果名小比丘，第四果及利根羅漢名大比丘眾。）四耆年大，（言上首故。）五數大，（言萬二千人故。）六尊宿大，（言尊者故。）八者內有實德大，（言一切大眾等故，外現聲聞，內秘菩薩。）九果證大。（外現聲聞內證與佛等故。）</p>
            <p>又可，大者大性，舉所屬大比丘性，顯有眷屬也。</p>
            <p>「比丘」者，新雲「苾蒭」。《智論》雲：「比丘名乞士，清淨活命故。又『比』名破，『丘』名煩惱，能破煩惱故名『比丘』；又『比』名怖，『丘』名能，能怖魔王及魔民故。」（已上）</p>
            <p>《業疏》三上（初）雲：「比丘者，中天梵音，此方無譯可以陳相。如水火等，彼此同體，以名目之，得其實也。『比丘』不爾，元出中梵，本音號曰「掿蒭」，此傳訛轉曰『比丘』也。初翻『怖魔』，次雲『乞土』，後雲『破煩惱』，或以功能者令魔怖也，明本志者為怖於魔也云云。」</p>
            <p>《麟音》五（四左）雲：「梵語不正也，應雲『苾蒭』，此雲：怖魔一、乞士二、淨命三、淨戒四、破惡五也，具此五義，故存梵語不譯也。」《影疏》同之。</p>
            <p>「眾」者，梵「僧伽」，此雲「和合眾」，理事二和得「眾」名也，或四人已上為「眾」，或三人已上名「眾」。西天有兩說：《大論》三（十六）雲：「僧伽，秦言眾，多比丘一處和合是僧伽，乃至一比丘不名為僧，除一一比丘亦無僧，諸比丘和合，故僧名生等。」（文）《小經貝本》雲……此第六聲轉，多言呼。則詮此大性苾蒭眾各有眾多眷屬等也。</p>
            <p>「萬二千人」者，標大數，《漢譯》及《觀》、《小》二經言「千二百五十人」，《宋譯》雲「三萬二千人」，《吳》、《唐》兩本與今本同雲「萬二千人」。舊《鈔》雲：「《覺經》別舉本外道類，今經總列一切聖者，《莊嚴經》亦爾，此是譯者意樂不同。」</p>
            <p>有《記》雲：「或列千二百，或標萬二千等，皆必隨其一類而標大數而已，何必人數局之耶！故千二百人是依本外道類而標數焉，萬二千依佛宿世化諸仙人之一類而標數也。《雜寶藏經》雲：「昔迦屍國有名夜兒達多，出家學仙，諸仙多欲，令彼少欲，舍其軟草甘果新果，取彼軟草酢果陳果，即得五通，萬二千仙人，便學少欲，皆得五通，爾時達多，佛也，萬二千仙人，今萬二千比丘是也。」（文）然則，千二百、萬二千等並一類之數，而實不盡之言而已。」（已上《渧記》）或夫然乎！</p>
            <p>「一切大聖」等者，歎德，淨影意究竟無學利根聲聞，位高於近學，勝德成就名為「大」，會正理名「聖」，德得六神通，神異無方，故歎「神通已達」，阿難學地問答（《影疏》上十二左）皆是通途耳。《會疏》亦依此義。</p>
            <p>義寂雲：「得小果已，趣大菩提故名『大聖』。」（已上）（《佛地論》二（十紙）有義：皆住無學果位，故名為大，如實義者皆是不定種性聲聞，得小果以趣大菩提，故名為「大」等。義寂依此義，但是五性各別之宗義耳。）</p>
            <p>舊《鈔》潤色雲：「下文諸大聲聞聞佛所說等，既聞此經一乘歡喜，豈非趣大，為顯此德，名大聖耳。」有《記》亦從之，而助釋爾前不成之難，皆是未得此經意，故致此解耳。</p>
            <p>今按《密迹金剛力士經》（《大寶積》卷八初）雲：「與大比丘眾四萬二千俱，菩薩八萬四千，一切大聖神通已達，各在十方異佛國會，故來集此。」（文）《持心梵天所問經》亦同之。依此等經說，「一切大聖神通已達」之句為菩薩歎德。今經以其菩薩歎德而歎聲聞德，豈但究竟小果乎！准下經文，言「大聖」者指佛果，言「大聖所立而皆已立」，又雲「唯然大聖我心念言」，故知今聲聞德同果佛，由此解之，一切大聖指其本地，本是究竟無上菩提之人故，神通已達者，示權迹，遊戲神通至教化地故，謂本地是涅槃界中究竟大聖，而示現遊戲神通，假示聲聞身，來會開顯出世大事，普門示現之意耳，思之。</p>
            <p>二列上首名</p>
            <p>其名曰.尊者了本際.尊者正願.尊者正語.尊者大號.尊者仁賢.尊者離垢.尊者名聞.尊者善實.尊者具足.尊者牛王.尊者優樓頻螺迦葉.尊者伽耶迦葉.尊者那提迦葉.尊者摩訶迦葉.尊者舍利弗.尊者大目犍連.尊者劫賓那.尊者大住.尊者大淨志.尊者摩訶周那.尊者滿願子.尊者離障.尊者流灌.尊者堅伏.尊者面王.尊者異乘.尊者仁性.尊者嘉樂.尊者善來.尊者羅雲.尊者阿難.皆如斯等上首者也.</p>
            <p>初「其名曰」三字，經家總舉，冠下三十一人。淨影雲：「此等皆悉有德可尊，故曰『尊者』。」祥雲：「尊者是禦人之號」。</p>
            <p>「了本際」者，《唐譯》雲「阿若憍陳如」，嘉祥雲「于初轉法輪最初得道云云」所以然者？迦葉佛遺法住世，同伴九人，方覺無常，共求出家，入山學道，四人根利則悟，五人根鈍不悟，便共誓願：吾於釋迦佛法中要先悟道。以此誓故，共佛俱生，佛既出家，父王遣國中貴族同伴五人隨侍，太子入山，不肯入山，隱在鹿苑，佛初成道，則為說法，由是最初得道也。五人者一名陳如（拘鄰），二阿葉鞞，三訶男（摩男拘利），四披提（拔提），五波敷，此但出陳如一人。（已上）（最初度五比丘緣委於《四分律》、《五分律》、《中本起經》、《本行集經》、《最勝王經》等。《西域記》七雲：「太子踰城之後，棲山隱穀，忘身殉法，淨飯王乃命家族三人、舅氏二人營衛，二人安樂，三人勤苦，爭為道，太子苦行，二人舍遁，受乳糜證，三人亦舍，菩薩成覺，欲度郁頭藍子，命終七日，阿藍迦藍終已五日，趣鹿野園導彼五人，兩安居畢，方獲果證。」）（文）</p>
            <p>淨影「釋陳如一名，餘者經中有曾聞、未聞者，不加釋。」嘉祥「於五比丘中，今但出陳如一人，而餘但義釋耳。」此二師釋可謂穩矣。</p>
            <p>然《興疏》雲：「諸經列眾無定次第故，或有德行大小為次第，如《法華經》，迦葉有第二，鶖子列在迦旃延上等；或在以出家前後為次第，如《報恩經》，初度五人，次度耶舍門徒五十，次度優樓頻螺門徒五百，次度伽耶門徒三百，次度那提門徒二百，次度鶖子門徒一百，次度目連門人一百；或有以德辨為次第，如無垢稱以命問疾，要假智辨方對揚故。今經中即同《報恩》入聖次第。」（已上）依入聖次第，故了本際已下五人配彼五比丘。義寂同之。《會疏》等皆從之，而有小異，可見。</p>
            <p>詳雲：依入道次第，初度五人者是也，配釋五人者非是。興、寂等依《法華玄贊》，雖存入道次，恐似強求人，今所不取，何者？五人中陳如、大號、仁賢三人可然，正願、正語二人未詳，不可強配五比丘。今謂舉初陳如顯餘，祥雲「此但舉陳如一人」，淨影雲「陳如余諸經中有曾聞未曾聞」，可謂穩當也。</p>
            <p>初五中，「正願」者，興、寂為「跋提」，《會疏》為「婆沙波」，《梵響》為「阿奢踰時」。（調馬）《音義》朋《梵響》。引《如來會》、《馬勝覺經》馬師等遮興、寂，故所引證《本起經》（頞陛）、《本行經》（阿奢踰時）、《最勝王經》（阿說侍多）或（阿說示）《四分》（阿濕鞞）、《大論》（阿鞞），未知「正願」梵語乎？</p>
            <p>又「正語」者，興為「摩訶那摩」（大名），寂為「婆沙波」（起氣），《梵響》從之，《會疏》為「阿奢踰時」（調馬），《音義》從寂，引《本起經》、《四分》等（《最勝王》婆濕波，此雲氣息，或婆師波，或雲婆屍波，此雲淚出）婆沙婆豈正語梵名乎？諸經中未見有正願、正語之的證，強引配五比丘者暗推耳，不可據。</p>
            <p>今釋列名有二：一明垂迹因緣（依大比丘眾語）；二彰法門實德。初垂迹因緣者，如諸注釋。</p>
            <p>「了本際」者，最初得道五比丘之中一也。淨影雲：「憍陳如」是姓，「阿若」是字，「阿」言「無」，「若」之言「智」，證無成智，故曰「無智」。「無」是一切諸法本性，名為「本際」，於此本際知見明瞭，名「了本際」。《祥疏》雲：「了」之言識，「本際」是空，從所識標名，亦稱「阿若憍陳如」，此言「無智」，「陳如」是姓，于初轉法輪最初悟道。（已上）</p>
            <p>「正願」者，祥雲「本期出家得道故」；</p>
            <p>「正語」者，祥雲「口無四過故」；</p>
            <p>「大號」者，祥雲「美名遐布故」，寂雲「應摩訶納」，（《會疏》、《音義》、《梵響》並同）《唐》、《宋》二本雲「大名」，《吳譯》「摩訶那彌」，《本行集經》、《最勝王經》曰「摩訶那摩此雲大名」，《最勝王疏》雲：「甘露飯王之第二子，王有二子，一雲阿泥律陀，二名摩訶那摩。」（文）</p>
            <p>「仁賢」者，《唐譯》雲「有賢」，《四分律》雲「破提」，《本行集經》三十四「跋提黎迦，此雲小賢。」（《會》、《音》同，《梵》亦同）《最勝王經》雲「波帝利迦，此雲善賢。」《最勝王疏》雲：「是白飯王第二子也，王有二子，一名難提迦，二名婆帝利迦。」</p>
            <p>「離垢」者，《漢本》雲「無塵」，《唐譯》「無垢」，《吳本》「維未坻」，（毗、維梵通）即是《本行集經》耶輸陀等五人中第一毗摩羅是也。《會疏》雲：「離垢已下耶舍及四親友。《本起經》夜耶翻為名聞，正是耶舍比丘也。《本行集經》標四友四居士，一名毗摩羅，此雲『無垢』；二修婆脫，此雲『善臂』；三富蘭那伽，此雲『滿足』；四伽婆跋帝，此雲『牛主』。《四分律》雲：『耶輸伽有力小四友，在婆羅祭住，一名無垢，二名善臂，三名滿願，四名伽梵波提。』明知今離垢彼無垢，善實彼善臂，具足彼滿足，牛王彼牛主。」（文）《梵響》、《音義》同之。</p>
            <p>「名聞」，《唐本》雲「善稱」，《宋》「稱天」，《本行經》：「耶輸陀」，此雲「上傘」。此子初生，上有寶蓋自然出現，以是因緣，名聞流布，遍於一切。今本於此乎？未可知也。</p>
            <p>「善實」者，《唐本》「須跋陀羅」，《不思議境界經》：「修浮帝」，此雲「善實」，《探玄》十八亦雲「善現」，《苑音》三（十二）曰：「須菩提，此雲『善現』，亦雲『善實』，舊雲『善吉』非也。」《應音》四（二右）：梵雲「須菩提」，或雲「藪浮帝」，或雲「蘇部底」，此譯雲「善實」，或雲「善業」，或雲「善吉」，皆一義也。</p>
            <p>「具足」者，《本行集》雲「富蘭那迦，此雲滿足」。《唐本》雲「圓滿」。《覺經》雲「滿願臂」，善臂、滿願二人合為一也。《吳本》「不乃」，「富蘭那迦」略也。《宋》「布蘭拏枳曩」。</p>
            <p>「牛王」者，《唐本》「憍梵缽提」；《琳音》二十六（十二）曰：「憍梵波提，此雲牛王，亦名牛主，亦名牛叀也。」《本行集》「伽婆跋帝」；《四分》「伽梵跋提」；《吳譯》「迦為跋坻」；《梵音》「奢切耳」。光宅《法華疏》第一雲：「猶有二事似牛：一者口中空喘，二者其腳似牛迹。」（文）《通贊》雲：「笈房缽底，此雲牛相，或雲牛迹。」（文）從昔因緣五百世中為牛，兩處似牛，故為名。如《會疏》一（十九左）引文。</p>
            <p>優樓頻螺迦葉、伽耶迦葉、那提迦葉三人，毗婆屍佛時，共樹剎柱，緣是為兄弟（《西域記》及《文句》），如來成道第四年化三兄弟，如《會疏》一（廿右）略抄《本行經》。</p>
            <p>優樓頻螺為兄長，《應音》廿六（一左）雲：「烏盧頻螺迦葉波，此言木瓜林，在此林下修道，因以為名焉，迦葉波是姓。」（《倫記》雲：「西方先舉名，後方言姓。」）《法華音》（二左）雲：「鄔盧頻，木瓜果也，池中龍名，亦胸前有癃似木瓜，故以名焉。」</p>
            <p>伽耶，或山名（《法華音》），或城名。嘉祥《法華疏》雲：「伽耶，城名，此雲鐵杖城也，在城處修道，故以為名。前出經（正法華）雲象頭迦葉也，彼處有象頭山，從山為名也。以彼處有城故兩出耳。」（文）</p>
            <p>那提，《法華音》雲：「捺地迦，河名也。」《祥疏》雲：「前出經雲江迦葉。」</p>
            <p>摩訶迦葉者，摩訶，大也，佛世多迦葉姓者，出家三迦葉、十力迦葉、童子迦葉、童女迦葉等也。尊者頭陀第一，揀餘人雲「大」也。迦葉波，此雲飲光，此尊先上古元祖是大仙人，身有光明而能吞蔽燈火光，時人號曰「飲光」，仙人因標其氏族。（《苑音》二之十一）又尊者身黃金色，世人號曰「大飲光」。（《琳音》一之十三）又此翻「大龜氏」，其祖學道，感靈龜負仙圖而應，從德名族。（《小經疏》）得道緣如《會疏》一（廿一）。</p>
            <p>舍利弗者，具雲「奢唎補怛羅」，言「奢唎」者，此雲「鶖鷺鳥」，（或雲「鴝鵒」）「補怛羅」者，此雲「子」也。此尊者母眼黑白分明，轉動流利，似鶖鷺眼，故時共號為「奢唎」也。（《華嚴疏鈔》雲：言鶖鷺者，大乘法師雲是百舌鳥，亦雲春鸚，古德引經亦雲其母辨才如彼鳥故。）依母得名，故雲「鶖鷺子」，或雲「鴝鵒子」。舊翻為「身子」者謬也，梵本中呼身為「設利羅」，故知懸別。（已上《苑音》三之十一，《應音》亦同之）《應音》四（二右）雲：「舊雲『身子』者謬也，身者『舍黎』，與此『奢利』聲有長短，故有斯誤。或言『優波提舍』，從父名也。」（文）《小經貝本》（奢唎補怛隸二合）此中……女聲也，……長聲也，……短聲，即身義也。得道緣如《會疏》一（廿二）。</p>
            <p>《大論》十一（六）曰：問雲：何以名舍利弗？為是父母所作字？為是依行功德立名？</p>
            <p>答曰：是父母所作名字。王舍城有婆羅門論議師，名摩陀羅王，以善能論故，頻婆沙羅王賜封一邑，去城不遠，是摩陀羅王婦生一女，眼似舍利鳥眼，即名此女為舍利。次生一男，膝骨粗大，名拘絺羅（秦言大膝）。是時，南天竺有一波羅門大論議師，字提舍，於十八大經皆悉通利，是人入王舍城，王大歡喜，即集眾人而告之曰：有能難者，與之論議。摩陀羅聞之自疑：我今能與論不？僶俛而來，既入眾中，見彼論師顏貌意色勝相具足，自知不如，事不獲已，與共論議，論議既交，便墮負處。王大歡喜，大智明人遠入我國，乃用諸臣議，奪所與摩阿羅之封，而與彼論師，是時，摩陀羅語提舍言：汝是聰明人，我以女妻汝，今欲遠出他國，以求本志。提舍納其妻為婦，其婦懷妊，以其子故，母亦聰明，大能論議，其弟拘絺羅與姉論，每屈不如，知姉所懷子必大智慧，未生如是，何況出生，即舍家學問，至南天竺，不暇剪爪，讀十八種經書，皆令通利，是故時人為「長爪梵志」。姉子既生，七日之後，裹以白氈，以示其父，其父思惟：我名提舍，逐我名字，字為「憂婆提舍」（憂波秦言「迎」，提舍星名），是為父母作字，眾人以其舍利所生，皆共名之為「舍利弗」。（弗秦言「子」）複次舍利弗世世本願：于釋迦文尼佛所，作智慧第一弟子，字舍利弗，是為本願因緣名字，以是故名「舍利弗」。</p>
            <p>問雲：若爾者，何不言憂波提舍，而言舍利弗？</p>
            <p>答雲：時人貴重其母，于眾女人中聰明第一，以是因緣，故稱舍利弗。（已上）</p>
            <p>大目犍連者，《小經貝本》……《維摩義記》雲：「目連姓，字拘律陀，父先無子，從拘律陀樹神求得，因與立稱名律陀，是王舍城輔相之子。」（文）《華嚴疏鈔》第十六雲：「此雲采菽氏，上古仙人山居食豆，尊者母是彼種，從外氏立名。」《鈔》雲：「新梵語雲摩訶沒特伽羅，若從父稱之名俱利迦，亦名俱灑多，亦雲俱律陀，此雲吉占。」（文）《文句》雲：「大目犍連，姓也，此翻『贊誦』。（《法華祥疏》同之）《文殊問經》翻『菜茯根』，真諦雲『勿伽羅翻胡豆』，二物古仙所嗜，因以命族。」（文）</p>
            <p>劫賓那，《法華文句》雲：「此雲『房宿』，（慈恩亦同）因父母禱房星感子，以房宿為名。」（是一）又「初出家向佛所，寄宿陶師房中，得見法身。」從得道處名。（《會疏》一廿三《中阿含》四十二及《萍沙王五願經》）又《增一阿含》雲：「我佛法中，善知星宿者劫賓那第一也。」（是二）又《苑音》三（十二）雲：「此雲『黃色』者，謂此尊者上祖是黃頭仙人，因為族。」此則氏族為名耳。（《華嚴疏鈔》六十亦同之）《探玄》十八雲：「金毗羅者，正雲『劫比羅』，此雲『黃頭』，上古有黃頭仙，因以為姓。」亦從姓為名。</p>
            <p>大住者，《漢》、《吳》、《唐》、《宋》並雲「摩訶迦旃延」，同異難知。有雲《唐》「上首正住彼岸」，《名義集》一雲：鄔波離，此翻「上首正住」，應是大住彼岸，未可知也。按《小經貝本》（悉陀二合）薛籟，此雲「住位」，寄歸傳滿十夏名「悉佗薜咼」，譯為「住位」。《四分律》〈受戒犍度〉雲：制戒聽十歲智慧比丘得授人具足戒等。准之今應雲……此雲大住，大和上位也。《興疏》雲：「梵雲『摩訶迦多衍那』，此雲『大剪剃種男』，即婆羅門姓，上古多仙，山中靜處，年既掩久，鬚髮稍長，無人為剃，婆羅門法斥剃發故。一仙有于兄弟二人，俱來覲父，小者乃為諸仙剃發，諸仙願護，後成仙貴。爾來此種皆稱『剪剃』，身是男子，威德特尊，簡餘此種故雲『大剪剃種男』。古『迦旃延』此雲『繩扇』訛也。今雲『大住』者，亦襲昔之名，母戀此子，不肯改嫁，如繩系扇，可謂『住』故。」（文）《會疏》雲：「撿之經中未得其說，暫依古師，如憬興說乎？私雲：『摩訶拘絺羅』，此雲『大膝』，蓋今言之歟？」《梵響》同之。</p>
            <p>大淨志，（《祥疏》淨作靜）《唐》缺之。興雲：「則說《本起》中『賴吒和羅』，更無所樂，志于清白法樂，閒居第一，故名『大靜志』。」（《會疏》一廿三左雲：主羅歐吒國長者子云云，其說見於《賴吒和羅經》及《中阿含》三十一）《渧記》雲：「賴吒和羅者，或雲音樂之名也。《止觀》雲：『馬鳴造賴吒和羅伎音，演無常、苦、空，聞者悟道。』（文）由之，此尊者即聞伎樂音聲，而更不為樂，只志乎清淨大道，而以閒居為之樂也。或雲人名也，《德光太子經》雲『佛告賴吒和羅』等。」</p>
            <p>摩訶周那，《唐本》雲「摩訶注那」，《宋》雲「摩訶鄭那」，祥雲「周那雲離香」，《會疏》雲：「摩訶周那，出於《中阿含》第二，佛對之說七世間福。又《寶積經》百十四有周那沙彌浣衣緣，依《長阿含》少年沙彌也。」興雲：「周那般特，此雲『路生』，路生有大小，故以『摩訶』簡小。」（文）《渧記》、《音義》從之，未詳也。</p>
            <p>滿願子，《唐本》「滿慈子」，《宋》雲「彌多羅尼子」，《吳》曰「邠提文陀弗」，《應音》三（十右）：「彌窒尼子，或作富樓那彌多羅尼子，正言『富囉拏梅低黎夜富多羅』，富囉拏，此雲『滿』，是名也；梅低黎夜，此雲『慈』，是其母姓；富多羅者，『子』也，兼從母姓為名，故雲『滿慈子』，或譯雲『滿願子』，皆一義也，與佛同日而生。」天臺《文句》雲：「父于滿江禱梵天求子，正值江滿，又夢七寶器盛滿中寶入母懷，母懷子，父願獲滿，從請遂願故言『滿願』，母名『彌多羅尼』，此翻『慈行』，亦雲『知識』，《四韋陀》有此品，其母誦之，以之為名。」《會疏》依《本行集經》明得道之因緣云云。</p>
            <p>離障者，《唐》「阿泥樓馱」，《漢》雲「多睡」，《吳》、《宋》雲「阿難律」，祥、興同雲「那律」，修天眼，徹見障外，故從為名。阿難律亦阿泥盧豆，亦阿樓馱，亦言摩尼婁陀。《文句》雲：「阿那律，精進七日七夜，眼睫不交，眠是眼食，既七日不眠，眼則衰精，失肉眼已，佛令求天眼，繫念在緣，四大淨色半頭而發，徹障內外，明暗悉睹，對梵王曰：吾見釋迦大千世界如觀掌果。蓋佛之從弟斛飯王之次子也。」或雲白飯王之子。又《大論》雲：「甘露飯王有二子：摩訶男、阿泥盧豆。」不知何是也。</p>
            <p>流灌者，興雲：「梵雲孫達羅難陀，此雲豔喜，喜即自名，豔是妻號，欲簡牧牛難陀故，因妻以表其名，（《本行集》：婦即孫陀利，貌極端正也云云）即佛親弟大聖主之所生也，維衛佛世，施煗浴浴室，故端正，大勢見之無厭，今言流灌者亦襲彼之名也。（《五百弟子自說本起經》〈難提品〉雲：「昔維衛佛世，我施煖浴室，洗比丘僧，便自發願雲：令我與是等，尊眾共集會，世世得清淨，離欲無垢塵，端正常徐好，清淨若妙華。乃至於是最後世生釋氏王家，使為佛之弟，我身自然有大人之相好。）《宋》雲「喜」，《漢》雲「多欲」，《吳》雲「難提」，《唐》雲「有光」者是人乎。《分別功德論》雲：「阿難二十相，難陀三十相，難陀金色，阿難銀色。」「有光」之翻本於茲乎？</p>
            <p>堅伏，（梵、漢難知）《漢》雲「賢者了深定」，興雲「即應說《本起》中樹提」，（《會疏》引〈樹提品〉雲堅精進定意無為不動故）《增一》〈弟子品〉：「清淨閒居，不樂人中，堅牢比丘是。」《會疏》從之。有雲：（《音》、《梵》）《吳》雲「甄脾坻」，《宋》雲「緊鼻拏」，音稍相近。若爾，「堅伏」梵音不可知。（《梵響》雲興非也。《探玄》十五雲：「梵名樹提，此雲照曜。」響雲：「《謙本》雲「摩訶羅倪」，《唐本》雲「摩俱羅」是也。羅闍雲王，轉女聲。」）</p>
            <p>面王者，有雲《唐本》上首王是也。（上首義面故）《吳》雲「波鳩蠡」，《宋》雲「拘隸曩」，薄拘羅，此雲「善容」。興雲：「善容雖多，以面為先，故義名面王。」（《興疏》意，《會疏》、《音義》皆從之）《分別功德論》雲「由此比丘頂上空中有寶冠相，因名面王，恐為王害，故舍出家，只以一氈為法衣，更無餘服」等，若依《賢愚經》，面有「王」字，故得其名。今按：薄拘羅是五不死，壽年百有六十，無病無夭，故雲「壽命第一」，與面王別，故《增一阿含》〈弟子品〉歎德文雲：「壽命極長，終不中夭，所謂婆拘羅比丘是，著弊惡衣，無所羞恥，所謂面王比丘是也。」（文）既為二人之歎，則面王與婆拘羅豈同人耶？思之。</p>
            <p>異乘者，興雲：「即帛延雲賢者氏戒聚，戒行穎華，故雲『異乘』。」有雲（《音》、《梵》）：《漢本》雲「摩訶波羅延」，《宋》雲「波羅野尼曩」，《唐本》雲「住彼岸」是也。到彼岸法非常途，故「異乘」法也。今謂：此等釋皆暗推耳，更有所出可求焉。</p>
            <p>仁性者，興雲（《梵》、《會》、《音》並從之）「即應《本起》中『屍利羅』故，彼經雲：施與錢財，救諸貧窮，濟眾下劣故。」（《會疏》具引《經》〈屍利羅品〉）</p>
            <p>嘉樂，《漢》雲「難特」，（一本作「待」）《宋》雲「喜」，《唐》雲「難陀」，此應牧牛難陀。《法華列名》雲：難陀、孫陀利難陀，以孫陀利簡「牧牛」。故知今牧牛難陀，《本起》中難陀名為「欣樂」。（《興疏》諸注並同）《文句》雲：「又雲牧牛難陀，此翻『善歡喜』，亦翻『欣樂』。」《探玄》十八雲：「難陀，此雲『喜本』，是牧牛人，因問佛牧牛十一種法，知佛具一切智，得阿羅漢果，性極聰明，音聲絕妙，令人聞喜，故以為名。」（牧牛十一法出《大論》第二（廿九），《會疏》略引，可見。）</p>
            <p>善來，《唐》同之，《吳》雲「蔡揭」，《本起》雲「貨竭」，《應音》七（十六）雲「梵音娑婆揭多此雲善來」，《寄歸傳》三（十五）曰：莎揭哆，譯雲善來，《說一切有部律》所謂莎訶陀比丘是也。善來之言雖總通千二百五十人，今為尊者別號者，摩羅山下長者浮圖次男，初生日父見喜，言「善來」以為字，此子薄福，故父母沒後薄福家產悉散，人見雲惡來，後為佛所攝雲善來等，因此別緣，特得「善來」名。如《會疏》一（卅一）引有部律可見。</p>
            <p>羅雲，《漢》雲「王宮生」，《吳》雲「勵越」，《唐》雲「羅睺羅」，《應音》二（初）雲：「羅睺，正言『揭羅怙羅』，此譯雲『障月』，此人是羅怙阿修羅（阿修羅別宮，羅睺星各）以手捉月時生，因以為名也。」（文）《西域記》雲：「羅怙羅，舊雲羅睺羅，又雲羅雲，皆訛略也，此雲執日。」（文）什公曰：「阿修羅食月時雲『羅睺羅』，秦言『覆障』，謂障月明也。羅叅羅六年處母胎所覆障故，因以為名，明聲聞法中密行第一。」《法華文句》：「羅叅羅，此言『覆障』，往昔塞鼠穴，又不看婆羅門六日，由是緣故雲『覆障』。太子求出家，父母不許，殷勤不已，王言：若汝有子，聽汝出家。菩薩以指指妃腹：卻後六年汝當生男。在胎六年，故言『覆障』也。」</p>
            <p>阿難，《漢》雲「博聞」，《琳音》八雲「阿難陀」，《唐》雲「慶喜」，舊曰「阿難」梵語略也。《文句》雲：「阿難，此雲『歡喜』，或雲『無染』云云。」依《大論》第三，「歡喜」之名有三因緣：一由先世因緣，《論》雲：「釋迦文佛先世作瓦師，名大光明，爾時有佛名釋迦文，弟子名舍利弗、目連、阿難，佛與弟子俱，到瓦師舍一宿，爾時瓦師佈施草座、燈明、石密漿三事供養佛及比丘僧，便發願言：我於當來老病死惱五惡之世作佛，如今佛，名『釋迦文』，我弟子名字亦如今佛弟子，故得字『阿難』。複次阿難世世立願：我在釋迦文佛弟子多聞眾中，願最第一，字『阿難』。複次阿難世世忍辱除瞋，以此因緣故，生便端正，父母以其端正，見者歡喜，故字阿難。」二由現在因緣，《論》雲：「端正清淨，如好明鏡，老少好醜，容貌顏狀，皆於身中現，其身明淨，女人見之，欲心即動，是故佛聽阿難著覆肩衣，是阿難能令他人見者心眼歡喜。」三父母作字，《論》曰：「淨飯王太子棄輸王位，出家至菩提樹下，坐金剛處，王言：我子雖舍聖王，今得法輪王，定得大利無所失，心大歡喜。是時斛飯王家（四兄弟之第三）使來白淨飯王言：貴弟生男。王心歡喜言：今日大吉，是歡喜日。語來使言：是兒當字為『阿難』。」（已上）</p>
            <p>《法華祥疏》一（上三）有三義。《付法傳》雲：「有三阿難：慶喜，持聲聞藏；二阿難跋陀，此雲喜賢，持緣覺藏；三阿難迦羅，此雲喜海，持菩薩藏。但是一人，隨位名列。」（已上）。</p>
            <p>垂迹因緣畢。</p>
            <p>二就本門實德辨者，依神通已達之文，所列聲聞眾皆是遊戲神通菩薩，假現聲聞身，助釋迦出化，顯彌陀法門也。</p>
            <p>初「了本際」者，《漢》雲「知本際」，謂了知其久遠之本際猶如今日，故首列之。</p>
            <p>「正願」者，「正」者，真如，是諸法正體；「願」者，彌陀超世願也，契如建願，彰其德為正願。</p>
            <p>「正語」者，所語如語，心口不轉，故名「正語」，此乃彰法藏誓願如誓語不違。（「我建超世願，斯願不滿足」等）</p>
            <p>「大號」者，顯廣大德號不可思議。</p>
            <p>「仁賢」者，「仁」謂慈悲，「賢」是智慧，彰此法悲智雙行，開甘露門。</p>
            <p>「離垢」者，顯無染清淨法德故。</p>
            <p>「名聞」者，彰「如來尊號甚分明，十方世界布流行」之德也。</p>
            <p>「須菩提」之「善實」，彰善根清淨，成真實法。</p>
            <p>「具足」者，彰圓滿德號無缺減。</p>
            <p>「憍梵缽提」之「牛王」，示猶如牛王，無能勝故。</p>
            <p>「優樓頻螺」、「伽耶」、「那提」三人，昔毗婆屍佛時，共樹剎柱，今為兄弟也，彰由本誓四海皆兄弟，同一念佛無別道故之德也。</p>
            <p>「摩訶迦葉」之「大飲光」，顯彌陀放大光明，皆悉隱蔽。</p>
            <p>「舍利弗」之智慧第一，顯彌陀智慧深廣無涯底。</p>
            <p>「大目連」之神通第一，顯遊戲神通之誓願。</p>
            <p>「劫賓那」，宿陶家房中見法身得道者，顯心念阿彌陀，應時為現身也。</p>
            <p>「大住」者，顯正住彼岸之德也。</p>
            <p>「大淨志」者，彰疾得清淨處，至彼嚴淨國，便速得神通。</p>
            <p>「摩訶周那」之「離香」、「離染」，清淨香薰，聞十方故。</p>
            <p>「富樓那」之「滿願子」，顯滿足故。</p>
            <p>「阿那律」之得天眼離障礙者，顯無礙光明破無明暗也。</p>
            <p>「難陀」，《唐》雲「有光」，金色身淨如山王故。</p>
            <p>「堅伏」者，了深禪定，降伏一切煩惱故，此顯念佛三昧德也。</p>
            <p>「面王」者，顯光明中之王。</p>
            <p>「異乘」者，得一乘者得阿耨菩提，無異如來，彼土菩薩從平等法身現種種身，名「異乘」。</p>
            <p>「仁性」之施與救貧窮者，顯「我於無量劫，不為大施主，普濟諸貧苦」之誓成就也。</p>
            <p>「嘉樂」者，妙聲令人聞喜，彰聞安樂聲，令人欣樂。</p>
            <p>「善來」者，舍娑婆惡，來歸淨土，名「善來」。</p>
            <p>「羅雲」之「王宮生」，顯蓮華化生也。</p>
            <p>「阿難」歡喜，顯聞名歡喜，阿難職由之顯出世本懷也。</p>
            <p>上來列眾，皆顯示名號功德者，應知。</p>
            <p>「皆如斯等上首者也」，後結也。</p>
            <p>「翳…諦…」結上之辭，義譯雲「如是」也，…等也，簡別等取之言，更有餘之目，謂非無同類及眷屬也。《唯識述記》一末雲「等言即等取」，又言：「雲等者，種類非一也。」（文）</p>
            <p>「上首者也」者，示上來所列為餘所屬之上首，而顯能屬眷屬是多。梵本應有所屬聲，譯主翻為上首者。</p>
            <h5>佛說無量壽經甄解(三)</h5>
            <p>二菩薩眾有四：一標位號，二列高名，三歎高德，四總結歎（如是之等）。</p>
            <p>初標：</p>
            <p>又與大乘眾菩薩俱.</p>
            <p>淨影雲：「『又』者，複重之辭，前列聲聞，更明菩薩雲『又』也，『與』義同前，佛兼彼故雲『與』也。」（文）今謂：「又」者眾之別，與前聲聞眾別，故雲「又」也。</p>
            <p>「大乘眾菩薩」者，以法別人。《唐譯》對前小眾故雲「摩訶薩」，則義意相同。「大乘」者，梵「摩訶衍那」，此雲「大乘」，「大」者，當體為目，包含為義；「乘」者，就喻為稱，運載為功，法喻合舉。（《起信義記》）《雜集論》等明七大性如常。《大集經》第六（廿一）：此乘廣大故言「大」，于諸眾生無挂礙故言「大」，一切智善根之根本故言「大」，無煩惱等黑暗故言「大」，所具光明無所不遍故言「大」，周遍而眼目故言「大」，本性清淨而無穢故雲「大」，斷諸煩惱一切習氣故言「大」。（取意）可准解。《渧記》引《稱讚大乘功德經》（玄奘譯）如來分別解說大乘名，所目諸義云云。</p>
            <p>今按：上小弟子尚非常途，故雲「一切大聖」等，況此中大乘豈可通方乎？是知大乘者一乘，一乘者無有二乘（聲聞或菩薩）、三乘（更加聖道），二乘、三乘者為入一乘，一乘者第一義乘，唯是誓願一佛乘也，應知。</p>
            <p>「菩薩」者，具雲「菩提薩埵」、「摩訶薩埵」，今從略耳。《探玄記》二（廿九）依《佛地論》等總有三釋：</p>
            <p>一菩提是所求佛果，薩埵是所化眾生，即悲智所緣之境，從境立名，故名「菩薩」；</p>
            <p>二菩提是所求果，薩埵是能求之人，能所合目，故名「菩薩」；</p>
            <p>三薩埵此雲「勇猛」，謂於大菩提勇猛求，故名「菩薩」。</p>
            <p>《智度論》同後二義。《論注釋》依《大論》云云。</p>
            <p>「摩訶」雲大，《佛地論》三（十六）：「諸菩薩有三大事名『摩訶薩』，一者數大，以無量故；二者德大，謂住大乘、遊大乘等；三者業大，謂息眾生諸苦惱故，利樂有情是菩薩業。」（文）</p>
            <p>《聖文天子所問經》：「文殊支利以何因緣名菩薩？答曰：天子于菩提分法住持入，故名菩薩，三十四種道品，菩薩萬行，菩薩修習萬行，證入一如際，故名菩薩。又複問曰：文殊支利以何因緣名摩訶薩？答曰：天子入大乘故，滿大智故名摩訶薩。」（文）</p>
            <p>入大乘者謂佛所住，《法華》言佛自住大乘故，下經說「究竟一乘至於彼岸」是也。入大乘是所證境，滿大智是能證智，能所相應，能安住佛境界名「摩訶薩」，此義符順此經。</p>
            <p>二列高名二：一列會眾名，（出家菩薩）二列自在化眾。初中：</p>
            <p>普賢菩薩.妙德菩薩.慈氏菩薩等.此賢劫中一切菩薩.</p>
            <p>已下列名異說紛紜。</p>
            <p>淨影分為二類：一普賢等賢劫成佛菩薩，二賢護等餘劫（《三千佛名經》雲：過去莊嚴劫千佛出世，現在賢劫千佛出世，未來星宿劫千佛出世。今對賢劫、星宿為餘劫。）成佛菩薩。（法位、憬興同之）</p>
            <p>如義寂分為四類，彼《記》雲：「一普賢、妙德為一類，二慈氏等賢劫菩薩為一類，三賢劫等十六正士為一類，四善思議等十四菩薩為一類，並有一千三十三也。」（已上）</p>
            <p>憬興意唯分二類，雖同淨影，分十六、十四同義寂，《大論》中標善守等十六菩薩，而列六人在家菩薩，其名全異今經善思議等名，故今十四為別類。若善思議等為所等，則可謂十五正士，《唐譯》言「所謂」者不正也。</p>
            <p>了惠雲：今辨二師意，（淨影、義寂）各有通塞，謂淨影意初違《悲華》，（彼《經》無諍念王有千太子，悉誓淨土中成佛，其中第八普賢、第二文殊，豈穢土中賢劫佛乎？又說寶海有十五人弟子，悉誓穢土中賢劫成佛，慈氏其第四弟子。）彼經賢劫成佛唯慈氏一人，何三菩薩同是現在賢劫佛耶？後順《寶積》，彼經標賢劫等十六正士，言「所謂善思議」等故，明知非是別類，加之《念佛三昧七日道場懺悔方法》（慈覺）雲：「一心奉請南無賢護菩薩、善思議菩薩、信惠菩薩、空無菩薩、神通華菩薩等十六正士，及十方諸大菩薩摩訶薩。」（已上）此符合《寶積經》耳。次義寂意初順《悲華》，後違《寶積》，違順二義翻上應知。自從義寂，（善思議等為一類）《寶積》為誤乃至引《智論》及《法華》科文。（惠心）別舉十六正士名云云。</p>
            <p>《會疏》一（卅二右）引《大論》雲：「是中二種菩薩：居家、出家。善守等十六菩薩是居家菩薩，慈氏、妙德菩薩等是出家菩薩，觀世音菩薩等從他方佛土來，若說居家，攝一切居家菩薩，出家、他方亦如是。」</p>
            <p>今依此文，出家菩薩亦二類：一文珠、普賢正是釋迦會中之上首，故舉二大士總攝一切餘釋迦會中菩薩；次彌勒是當來賢劫成佛薩埵上首，舉是攝餘賢劫補處大士；後賢護等居家菩薩上首，以攝居家諸菩薩。此義詳悉，近來《渧記》亦從此義。</p>
            <p>今按：初列出家菩薩中有二：初普賢、文珠列釋迦一化上首，余一會菩薩皆攝之；次列賢劫成佛上首，舉彌勒攝賢劫菩薩；後列自在化眾，舉賢護等為上首，余自在化眾皆攝之，自在化眾者，《法華論》所謂「不定行菩薩」。如上所引順廿二願，為此科判。此中普賢為首者，此會所列，悉是彌陀巧方便回向之眾故。</p>
            <p>淨影初三菩薩為賢劫成佛菩薩者未詳，普賢、文殊釋迦會上首，故居初，非賢劫菩薩，故列也，其賢劫成佛菩薩，唯彌勒為上首。《大寶積經》百十〈淨信童女會〉雲：「複有賢劫諸菩薩等，彌勒菩薩而為上首，複有六十無等倫諸菩薩等，文殊師利而為上首，複有十六正士，賢護菩薩等而為上首。」（第百五十五〈無盡慧菩薩品〉亦同之）當知賢劫菩薩唯彌勒，何以文殊、妙德屬賢劫菩薩耶？</p>
            <p>今解：初出家菩薩中列三大士者，此有二解：一約人解，二約法解。</p>
            <p>初約人者，普賢、妙德二大士者，此土願生西方之初，故在此會首，開顯本懷，以勸歸一切眾生，何以爾者？《四十華嚴行願品》說普賢十六願雲：「爾時普賢菩薩摩訶薩稱歎如來勝功德已，告諸菩薩言：『善男子，如來功德經微塵數劫演說，不可究盡，若欲成就斯功德門，應修十種廣大行願，何等為十？一者禮敬諸佛，二者稱讚如來，三者廣修供養，四者懺悔業障，五者隨喜功德，六者請轉法輪，七者請佛住世，八者常隨佛學，九者恒順眾生，十者普皆回向。』乃至普賢菩薩摩訶薩欲重宣此義，普觀十方而說偈言：『願我臨欲命終時，盡除一切諸障礙，面見彼佛阿彌陀，即得往生安樂剎，我既往生彼國已，現前成就此大願，一切圓滿盡無餘，利樂一切眾生界，我此普賢殊勝行，無邊勝福皆回向，普願沈溺諸眾生，速往無量壽佛剎』。」（《行願鈔》第三）</p>
            <p>又《文殊發願經》雲：「願我命終時，滅除諸障礙，面見阿彌陀，往生安樂剎。生彼國已，成滿諸大願。阿彌陀如來，現前授我記，嚴淨普賢行，盡未來際劫，究竟菩薩行」。（已上）</p>
            <p>是此二大士發大願，願往生安樂，使諸菩薩亦歸普賢行，是故此經列為上首者有由哉！次二大士列彌勒者，是賢劫成佛之首故，斯經之要，付囑彌勒當來成佛時複說此法如今日，此法即是一切諸佛出世本懷故，千佛次第出世，各弘傳此法，「次如彌勒」有此義，舉彌勒而為賢劫成佛上首也。</p>
            <p>二約法解者，此中普賢是方便門，巧方便回向之主故，文殊是智慧門，彌勒是慈悲門，受佛付屬，慈流無限故，順三種順菩提門德故。初列三菩薩，而為一會上首也。（《論注》雲：「智慧方便是菩薩父母，般若者，達如之慧名，方便者，通權之智稱，智慧方便相緣而動，相緣而靜」等，智慧方便不相離，故二大士為上首，然巧方便顯還相回向，故普賢為先，顯此《經》以佛回向為眾生因果之正意。）然此《經》雲「普賢、妙德、慈氏菩薩」等，故似三大士同為賢劫中菩薩，然《唐譯》「等」字為「及」字，以彼解之，「賢劫中」句唯及彌勒明矣。</p>
            <p>「普賢」名義如《法華祥疏》十二（三十六）、《探玄》十六（九左）等（《音義》）；「妙德」如《應音》三、《大日經疏》等；（《音義》）「慈氏」如《音義》及《探玄》十二（廿六）等（《音義》）。「賢劫」者如《探玄》十六引《大悲經》第三（《音義》）。</p>
            <p>二列自在化眾</p>
            <p>又賢護等十六正士.善思議菩薩.信慧菩薩.空無菩薩.神通華菩薩.光英菩薩.慧上菩薩.智幢菩薩.寂根菩薩.願慧菩薩.香象菩薩.寶英菩薩.中住菩薩.制行菩薩.解脫菩薩.</p>
            <p>淨影雲：「舉初格後，總以標列（初二句），『善思議』等就其所等，隨別以列。」此順《唐譯》加「所謂」二字。義寂《疏》以「善思議」已下為十六正士外。憬興伴之雲：「若善思議等即十六正士者，應言十五正士，不爾，標列有相違故，與《無盡意經》中十六菩薩名異故。」了惠朋義寂，而以《如來會》為不正也。峻公從淨影，以《唐譯》為證。</p>
            <p>又《文殊師利嚴淨經》標十六正士，次下出四正士（光英、惠上、寂根、願惠）歎其德，其名全同今經。故知至所等、至十五之難者，《大論》標十六，但列四菩薩，《寶積》列十名，《勝思惟》列十七，增減隨宜，經家意樂，何以闕一容為別類乎？云云（已上《會疏》意）</p>
            <p>此意雖言十六正士，與他經說不同。（此有二義，一雲：此非別人，但名不同耳。例如秘密教中普賢為金剛手，文殊為金剛剎，虛空藏名曰金剛寶也。一雲：今經一途說，不可與他經例同，何以名別為非十六正士乎？（師說））</p>
            <p>此二說是非雲何？今謂二義中，峻公義道理文證極成矣。引慈覺大師《念佛道場懺悔方法》證今經善思議等十六正士為正說，近來《渧記》亦從峻公。《略箋》、貫思其義杜撰，不足評而已。</p>
            <p>《梵響記》以十六、十四為別類，十六正居家菩薩如《大論》等。「等」言等餘十五正士，及其餘居家、出家菩薩。「善思議」等下列所等十四菩薩，《如來會》言「所謂」等者亦出所等中余出家菩薩，寂根、香象現出家人，何為十六耶？云云。此義甚非。今經「等」言在十六之上，何言「等」二種乎？（居家、出家）況複《如來會》無「等」言，何言出所等，其非可見。</p>
            <p>今謂：列自在化中，此土居家菩薩謂「賢護等十六正士」，舉初等餘。又有他方來自在化菩薩，與十六正士合說，善思議等是也，自在、家類同故合說，善思議等是他方來菩薩，同是居家自在化菩薩，故與十六正士合明焉。經末既雲「及十方來諸大菩薩」，其義彌明矣。</p>
            <p>何以知善思議等他方來？按《四童子經》上（十一）〈現生品〉說：東方去此佛剎十千俱胝，有一世界名「寶鳴」，佛名「師子鳴聲如來」，有一菩薩名「善思議」，應托來到此土，化生阿闍世王宮內；南方去此五百億世界有一世界，佛名「寶積善現如來」，有一菩薩名「寂靜轉」，（《魏》：信惠，《唐》：惠辨才。）于此舍衛城內生大居士似師子家；西方去此過八億百千佛剎樂音如來所，有一菩薩名「無攀緣」（法雨泥）（今《經》：空無，《唐》：觀無住。），于此波羅奈國，化生大居士善鬼家；北方去此六萬四百千億佛土，住菩提分，轉如來所，有一菩薩名「開敷神德」（神通華泥）（《今經》：神通華），生此毗耶離城大將師子家。此四童子與無量大眾，共來沙羅雙樹所，恭敬供養。（取意）亦出《般泥洹經》（與《四童子經》同本）。</p>
            <p>又《佛名經》第七（廿）說光英、慧上、寂根、願慧四菩薩從四方佛土來集此界之相。又《文殊師利嚴淨經》上說光英、惠上、寂根、願惠四正士從四方來，同之。（《會疏》一（三十四左）引）又《月燈三昧經》第三說香象菩薩從東方阿閦佛與耶由多菩薩共來問訊釋迦牟尼佛。其餘智幢、寶英、中住、制行、解脫等，雖未見經證，准前思之，必是應他方來大士也。</p>
            <p>初列賢護等十六正士者，彰此法不以出家發心為本，次列他方來者，彰十方佛土中，悉以此法為出世大事故，共來精進求此法。又標正宗所說。（己上師說）</p>
            <p>「賢護」者，《法華論》雲：「如魃陀婆羅菩薩等十六賢士，具足菩薩不可思議事，而常示現種種形相。」《上生經疏》上曰：「梵雲『跋陀婆羅』，『跋陀』者賢義，『婆羅』者護義，此雲賢護菩薩，具大賢德，護念眾生，弘護佛法，故名『賢護』。」《琳音》十九（十二）雲：「諸經中或在梵語名『跋陀婆羅』，即佛在世時王舍城中賢護長者，白衣菩薩。」《大論》七雲：「魃陀婆羅，秦言『善守』。」（文）</p>
            <p>「十六正士」者，「正」謂正道，「士」謂士夫，在家之稱。此等大士外現凡形，內深達正道故，居家名為「正士」。諸經中多說賢護等十六正士，《勝思惟梵天經》、《思益經》等列十六名，其名各不同。（《會疏》三十四右所引）（《梵響》二（九）依《勝思惟經》、《大品經》等列十六正士名，可見。更雲：天竺十六正士，居家最初立名，《思益》、《大品》所列也，此依最初耳。後隨所應列十六名，《文殊師利嚴淨經》等是也。）</p>
            <p>《大論》標十六，但列六名。（《會疏》卅五右引）何經中賢護居十六首者？此菩薩居家，具廣大德，作佛事過出家，如來特褒其德，具班同行乎。（如《會疏》引《七佛神咒經》等）若依此經別意，《般舟三昧經》中，此跋陀和菩薩是念佛三昧發起人，親見彌陀授來生因，故來此勝會，欲開顯念佛三昧故。又顯一代所說念佛朝宗此經。</p>
            <p>「善思議」等者，憬興作相對釋，此本效惠沼《最勝經疏》。嘉祥《疏》略釋。《會疏》（卅八左）潤色《祥疏》者好矣。</p>
            <p>或曰：「善思議」已下列他方來者，詮示此經正宗所說法門，謂善思議（《唐》：善思惟）表五劫思惟說偈發願因相；信慧表明信佛智無上智慧；空無（《唐》：觀無住）、神通華（《唐》：善華神通）表法藏永劫因行，說住空、無相、無願之法故，神通力集萬行德華，以大莊嚴具足眾行，令諸眾生功德成就故；光英（《唐》：光幢）（光明英發嚴淨，遊東方無憂首佛土）、慧上（智上）（空慧最勝嚴淨，在南方慧王如來土）、智幢（智慧最勝如幢）、寂根（境智寂滅，根本嚴淨雲「寂根」，在西方智積佛土）表光壽無量，光英是光明，寂根是壽命，由智慧為上之行成光明無量，般若幢能摧五陰魔，成壽命無量，故願慧（《唐》：慧願）嚴淨；（雲在北方釣鎖如來佛土）香象、寶英（《唐》：寶幢）表彌陀願力攝生，彌陀智願廣大無能測者名「願慧」，願力無窮如大香象，故名「香象」，無量功德寶而莊嚴願海，令無功德者證入涅槃界，故名「寶英」。（香象，《唐》雲「乾陀訶提」，《應音》三（廿二）：乾陀呵盡菩薩，新道行作香象菩薩是也。《華嚴》〈菩薩住處品〉雲：「北方有菩薩，住處名香聚山，過去諸菩薩常于中住，彼現有菩薩名香象，有三千菩薩眷屬常說法。」（文）《維摩》雲「香象菩薩」。什曰：青香象也身出香風，菩薩身香風亦如是。）中住者，彌勒下而同凡夫者，欲使凡夫齊彌勒是中住義；制行表五善五惡，制惡行善，故制行義也；解脫，身獨度脫，獲其福德，度世上天泥洹之道故。《唐譯》略中住、制行、解脫三者，略省「佛告彌勒」已下五善五惡等故，思之。（已上師說）</p>
            <p>第三歎高德有二：一略歎，二廣歎（「入佛法藏」已下）。初中亦二：一先標所歸（「皆遵」二句），二彰其德用（「安住」二句）。初先標者：</p>
            <p>皆遵普賢大士之德.具諸菩薩無量行願.</p>
            <p>《影疏》「皆遵」等一句為總結上文，故曰：亦得名簡上（簡上聲聞眾結文雲「皆如斯等上首者也」）異下（簡下歎德）。「具諸」等句屬歎德。（《會疏》卅八右誤雲：淨影意以上二句同攝列名者娛矣。）法位亦同攝列名，望西從之。《祥疏》「皆遵」已下為歎德，義寂、憬興同之。</p>
            <p>今亦屬歎德中，於略歎中，舊解科（《會疏》、《梵響》同意）雲「此二句總歸上首德」者。《觀經》文殊為上首，此經普賢為上首，而諸余文殊、彌勒、賢護等在家、出家菩薩皆悉歸上首普賢大士德，普賢大士德者，十大願是也。</p>
            <p>霖師雲：「彌陀願言：來生我國者，頓極一生補處，現前修普賢之德。是以普賢在《華嚴》先願往生，余菩薩不願者，時機未熟也。今時機淳熟，普賢為上首，一切菩薩皆遵普賢大士之德，修無量行願，《文殊師利發願經》等文可見。」（文）</p>
            <p>古師意皆以普賢菩薩為所遵，余諸菩薩為能遵，故推其高德為上首也。（法位）若爾，文雲「皆」，又雲「鹹共」（《唐本》）者，承上而雲「皆」，上所列之中，除普賢菩薩，余諸菩薩為皆共乎？似未穩。若總指上普賢已下為皆遵者，能遵中既有普賢，豈其謂普賢歸普賢而可乎？是以今科雲「標所歸」，所歸者，即指彌陀二十二願之意，高祖言「還相回向」，為歸普賢之德是也。「皆遵普賢大士之德」者，顯願文「現前修習普賢之德」也，「具諸菩薩無量行願」者，顯願文「超出常倫諸地之行」也，此乃與舊說異，思而可見。</p>
            <p>「遵」者，《琳音》五十七（十八）：子倫反，遵，循也（孔注《尚書》）、行也（郭注《爾雅》）、習也（《蒼頡篇》）、從也（《爾雅》）。願文所謂「修習」，《唐譯》雲「修」，並意同。</p>
            <p>問：皆遵者為局菩薩耶？將通前小眾耶？</p>
            <p>答：前雲一切大聖等。此明此經小眾即是大菩薩，故知自下之文正被菩薩，義貫聲聞眾，廣（菩薩）略（聲聞）互相通故。</p>
            <p>「普賢」者，《探玄》十六（九）雲：德周法界曰「普」，用順成善稱「賢」。此約悲智因中普賢也。《涼疏》一之下：果無不窮曰「普」，不舍因門曰「賢」。諸注多取諸位普賢，今是佛後普賢也。（《涼疏》〈世界成就品〉曰：普賢有三：一位前普賢，但發普賢心，非今所用；二位中普賢，即等覺位故，此居佛前；三位後普賢，謂得果不舍因行故。）</p>
            <p>今亦佛後普賢也，以從果向因之相故，然末經所說與此根本經異，彼約理性，故雲「德周法界」。又《義章》雲「故經說普賢菩薩依如如不依佛國」等。又《理趣經》雲「一切有情皆如來藏，普賢菩薩自開示。」此等皆約理本。</p>
            <p>今按：此經所言普賢者，《華嚴行願品》普賢自說十大願。（《會疏》一（三十七）引云云）此十種行願顯普賢名，謂第十普皆回向彰「普」義，第九恒順眾生顯「賢」之義，初禮敬諸佛乃至第八常隨佛學八，《行卷》攝恒順眾生中，禮敬、稱讚、供養、懺除、隨喜等皆為恒順眾生，故攝入第九中。何者？其禮敬諸佛、稱讚如來、廣修供養等，願文所謂「遊諸佛國，修菩薩行，供養十方諸佛如來，開化恒沙無量眾生」之相也。開之，次出供養諸佛願（二十三）、供具如意願（二十四）等，卷之，則只是廿二願遊諸佛國等。故知前「供養諸佛」等八句即廿二願相，此八句皆攝恒順眾生，故說「為眾生故」等，其「修菩薩行」次述「超出常倫諸地之行」等，當知十種行願名「普賢」也，第九、第十顯賢義，次文「唯此願王不相舍離」等者述普皆回向之相，故文曰：「我已往生彼國已，現前成此大願，一切圓滿盡無餘，利樂一切眾生界，我此普賢殊勝行，無邊勝德皆回向，普願沈溺諸眾生，速往無量壽佛剎」。既言「我既生已，成此十種大願，以之悉回向，普願令生。」明知普賢生彼，用彌陀巧方便回向故，普賢行願得成普皆回向，不爾，則何得普皆！由之言之，《華嚴》中僅開普皆之端，而未顯其本，至此經即阿彌陀佛四十八攝諸眾生，是顯其普皆回向之本也，故此經名「根本經」，亦名「具足往生經」，言「我普賢殊勝行，無邊勝福皆回向。」普願者用彌陀巧方便回向為己有，故成「普皆回向」。於此知由彌陀願力立普賢名，然普賢名出廿二願，《行願品》十種行願即是二十二願之廣大注解，應知。非既有普賢大士，而後有彌陀因誓，彌陀願中既有普賢之德之誓，而菩薩由之立其名而已。</p>
            <p>「普賢大士之德」者，《唐譯》雲「普賢之道」，以德易道。道者，共由之義，（《增韻》：道者，三才萬物共由者也。）三世十方無不由此，故說以為道，即是彌陀方便門第二十二願之道也。今本普賢大士之德者，願文雲「普賢之德」，此彰從果向因之相，還相回向為從果向因。鸞師但淨穢相對雲「還來穢國度人天」，此意狹，高祖意從果向因為還相，其義寬。非但還穢國，或地前、地上，或大小，或供養諸佛等，一切無所不示現。故今所謂還相德，即十大願是也，應知。</p>
            <p>「具諸菩薩無量行願」者，影雲「六度四攝等行，無量菩提願」，祥雲「備十地無量行願故雲具行願」，各據一義。今謂超出常倫諸地之行。言「諸菩薩」者，猶言諸地，或地前、地上，或初地、二地、三地等，菩薩諸地行願無量，故雲「無量行願」也，此行願超出常倫諸地之行故。一行具一切行，一切行具一行，故雲「具」，具足圓滿無缺減故，所謂超出常倫之行願者，四種正修行是也，從如來生，解法如如，故不行而行之行願也。《行願品》雲：「到極樂世界已，即見阿彌陀佛，於一念中，所有行願皆得成就。」此彰由彌陀巧方便回向得成就無量行願。</p>
            <p>二彰其德用</p>
            <p>安住一切功德之法.（法中，《唐本》）遊步十方.行權方便.</p>
            <p>《唐譯》缺此二句。次二個願即開說此二句，謂等覺八相也。</p>
            <p>淨影意：歎德二，一歎權實二德，二歎二利德（「其所修行」已下）。初中亦三：一就自分略歎（「具諸」已下三句），二就勝進分廣歎（「入佛藏」下），三雙以結歎（「具足功德微妙」已下）。初略歎中（就自分），「具諸」等二句先歎實德，「遊步」等一句歎權德。</p>
            <p>《祥疏》意：「皆遵乃至究竟彼岸」略歎，「於無量」下廣歎。初略歎中二：初至「安住」三句歎齊普賢入法界行，「遊步」等二句歎外化，「入佛」等二句歎自行也。</p>
            <p>了惠用淨影自分、勝進、權實科，蓋化他為權、自行為實者依嘉祥。《會疏》「安住」等二句內實德，「遊步」等二句外權巧，亦不出淨影。《略箋》「安住」句明自行，「遊步」句明化他事，自行既實智冥實理，具過恒沙功德而不動轉，故雲「安住」等，自行已成，遊十方而成攝化佛事云云。權乃權謀，暫用還廢，對實雲權者未可，如《渧記》破，《渧記》准天臺意，「安住」等自行權實，（隨自意）本願一乘，自利利他，圓滿無退轉，故雲「安住一切」等也，「遊步十方」等乃化他權實。（隨他意）謂八萬四千道教，若權若實，皆是為本願一乘而說隨宜方便等。</p>
            <p>此等諸釋似拘古師權實矣，今此二句歎其能遵功德德用，故科雲「歎其德用」。</p>
            <p>師說雲：安住者，淨影雲：「德成無退故曰安住。」此釋為得，下文雲「佛所住者，皆已得住」故，一切功德之法者，指佛果功德。《行願品》雲：「普賢菩薩稱歎如來勝功德已，告諸菩薩言：善男子！如來功德，假使十方諸佛窮劫演說，不可窮盡，若欲成就此功德門，應修十種廣大行願。乃至即得往生極樂世界，到已即見阿彌陀佛，是諸人等，於一念中，所有行願皆得成就。」（文）以此文證，一切功德之法者，即是佛果功德無窮盡也，修得之者即是十大願也，由普皆回向，故使一切眾生悉往生極樂世界，到已見阿彌陀，一念中所有行願悉成就者，即是一念中由成行願，故安住如來一切功德之法也，《論》主所雲「功德大寶海」者是也。到彼國已，即見阿彌陀佛時，得寂滅平等法，名「安住一切功德之法」，菩薩得報生三昧，以三昧力故，能一念、一時遍十方世界，種種示現，教化度脫一切眾生，常施作佛事，「遊步十方」等即其義也。我已具足普賢行願，故自在遊化十方，遊化神通自在也。祥雲：「乘通遊機故雲『遊步』，善巧度物故曰『行權』。」今謂「遊步」是自在義，「行權方便」者，十界化行無感不應故。（已上）</p>
            <p>二廣歎中二：一就八相化事歎，二就自在化行歎（菩薩經典）。初中亦三：一通標權實德，二別辨世界（處兜率天），三結列十方（「具足功德」已下）。初通標權實德：</p>
            <p>入佛法藏.究竟彼岸.於無量世界.現成等覺.（影、祥本「等覺」作「正覺」）</p>
            <p>《唐》雲：「到諸佛法究竟彼岸，願於一切世界中成等正覺。」</p>
            <p>此中初二句標實德，後二句標權德，故雲「通標」。淨影就勝進分歎權實德者未可，此經八相化事開說還相回向補處之相，與諸經所說異，何得約勝進分乎！然影、祥約「現成正覺」本，憬興依「現成等覺」本，是以解釋亦不同。</p>
            <p>《影疏》雲：「初實中，言『入佛法藏』者，明因上升，如來藏中過恒沙法名『佛法藏』，（現本脫此四句，憬興所《疏》牒有四句，可加此。）證會名『入』，『究竟彼岸』彰果畢竟，涅槃名『彼岸』，到名『究竟』。」（《鈔》雲：「菩薩當位內證外用為『自分』，于菩薩位分具佛果內證外用名『勝進』。故淨影雲：「依菩薩法修自分行乃至依佛法修勝進行。」）</p>
            <p>祥雲：「『入』言達解，名理為『藏』，解契宗原故雲『入藏』。」（文）</p>
            <p>《興疏》破淨影雲：如來藏即佛性義，而言證會恒沙德法名因上升者，即違經雲「見佛性時得無上覺」故。（違教失）若證佛性，非菩薩果，至涅槃岸應非圓寂果故。（違理失）</p>
            <p>今即「入」者，達解究竟證解，知如實自利利他，故雲「入佛法藏」，即《法華》中「善入佛慧，通達大智」也。「彼岸」者真理，證此實性雲「究竟」，即彼經「到於彼岸」。《影本》約勝進分，故言其分證，何妨之有耶！</p>
            <p>了惠（一三十右）會釋亦未詳。憬興自解全據嘉祥，諸家皆從之耳。</p>
            <p>師說雲：諸釋皆約通途，此經所說，從果向因菩薩，既安住真實證果已，乘普賢德，或現補處示八相，何雷同通途乎？雲「入」、雲「究竟」者，彰上「安住」。然則佛法藏及彼岸者，即上所謂如來一切功德寶藏、佛果功德也，此之功德大寶海說言「佛法藏」，即是佛所得一乘也。此之菩薩，證入誓願一佛乘，能契佛所得涅槃，故雲「入法藏究竟彼岸」，下文雲「究竟一乘至於彼岸」，即與今同，此明菩薩實證也。</p>
            <p>「於無量世界」等者，示其權德。</p>
            <p>淨影雲：「此總歎勝進故，舉成佛為權德耳。」</p>
            <p>《祥疏》雲：「將欲舉（八相），故先出示八相之處，則是無量世界也。于（「於」字恐「如」字誤）此世界示八相成道，故雲『成等正覺』，意謂無量世界示現八相如此世界。」此釋為優，憬興有說破未的，經本既別，況釋義各異乎！</p>
            <p>今謂：「於無量世界」明化境廣，「現成等覺」顯化行高。初地猶現百佛世界，（《瓔珞經》）況究竟深位乎！</p>
            <p>「現」者《會疏》有二義：一示現義，隨類示，應其身故，如觀音等；二現在義，今雖現在釋迦會中，能遊無量世界，一念一時現八相成道故云云。後義為勝。</p>
            <p>「成等覺」者，舊雲「等覺」，新雲「等正覺」，義即同。影依「成正覺」本，故雲「舉成佛」也。《會疏》有二義：一如來名「等覺」，（《論注》云云）今現成佛相名「現成」等；二一生補處位云云。依前則現於十方世界，現八相成佛故；依後則住等覺而現八相故，二義並通。然此經中菩薩等覺多說一生補處，未有佛果說為等覺者，故約一生補處為正。此經約成道則皆曰「正覺」，下文「得微妙法，成最正覺」，又「如來正覺其智難量」，又「不取正覺」，又「決定必成無上正覺」等，皆不曰「等覺」，又語因極則曰「等覺」，東方偈雲「必於無量尊，受記成等覺」，此即成等覺之義，而不退轉阿耨菩提，同彌勒所得報地，可見。《唐譯》雲「願於一切世界之中成等正覺」，又「願生彼兜率陀天」。新譯「等正覺」即舊譯「等覺」，《唐譯》十一願「若不決成等正覺證大涅槃」等。高祖等正覺、正定聚為一位，豈成佛乎！決定因極位也，況《如來會》有「願」字，是顯入法藏究竟涅槃，而願不住之下住一生補處，以《唐譯》解今經，則約一生補處者為正矣。</p>
            <p>今「等覺」者是總，下八相是補處業耳。然《略箋》以《唐譯》「等正覺」證非因位等覺者，不知新舊譯異，故誤而已。</p>
            <p>《梵響記》：「此經指『等覺』皆雲『一生補處』，今『等覺』者，正等正覺也，《如來會》義別也，彼雲『願於一切世界中成等正覺』，又『願生彼兜率天』等，若是所願分齊者，何悉用舉八相耶！此經義還勝矣。」（文）</p>
            <p>此謬解《唐譯》二個「願」字，令與今經義別。今謂：此「願」字大有意，謂向上則彼雖究竟彼岸而願住等正覺，從果降因故；若望下則願住等覺而生彼兜率天等，此「願」字承普賢行願，此願本以阿彌陀佛為增上緣故，順廿二願，初舉因極位，後舉自在化菩薩，二種菩薩皆由廿二願現因門。故以《唐譯》求今經彌甚深，何誤為義別乎！思之。</p>
            <p>〔此下《渧記》大好〕「於無量世界」句貫下八相一一，則八相一一皆於無量世界不但豎此界，複通十方無量世界。《華嚴》〈離世間品〉說「以無礙淨眼觀十方一切住兜率天菩薩，彼諸菩薩亦見此菩薩廣說八相法，十方一切住兜率天菩薩來詣此菩薩所恭敬供養」等，可准解矣。</p>
            <p>二別辨此界自八，一處天相:</p>
            <p>處兜率天.弘宣正法.</p>
            <p>《唐本》雲「又願生彼兜率陀天」，凡說釋迦八相，諸經散漫，《瑞應經》、《本起經》、《過去、現在因果經》、《佛本行集經》、《方廣大莊嚴經》等也。</p>
            <p>今分別八相義以三門：一分別諸位分齊，二分別開合不同，三約教分別。</p>
            <p>一諸位分齊者：諸經論中凡有五等：</p>
            <p>一如《華嚴》〈賢首品〉及《起信論》，于十信滿位示現八相，《占察經》說四種作佛中，第一信滿作佛當之；</p>
            <p>二如《大集經》中，灌頂住菩薩（十住滿位）能於無佛世界示現八相，《占察經》第二（解滿作佛）當之；</p>
            <p>三《仁王經》〈經菩薩教化品〉明初地八相，《占察經》第三證滿作佛當之；</p>
            <p>四《入如來智德不思議經》明究竟地（一生補處）八相示現，《占察經》第四一切功德行滿作佛當之。</p>
            <p>五《華嚴》〈不思議品〉諸佛念念出生智，此明佛後得智出生八相示現也。</p>
            <p>此五中，前四是因中示現，第五佛後業用也。斯經所明，若依諸師，多是第四作佛。（補處）若依今宗，此中無所屬，以彌陀巧方便回向所作故，因果共不可思議，若強論之，或應在第五之中焉。（一處天相，二下生相（下天托胎），三出生相（「從右脅生」已下），四在家相（「示現」已下，童子二相及受欲相在此中），五出家相（「見老」已下，出家入真苦行），六成道相（「現五」已下，降魔相攝中），七轉法輪相（「釋梵」已下），八入涅槃相（「示現滅度」已下）。嫂妻相攝于在家中，降魔攝成道中，以類分為八相。）</p>
            <p>二開合者：諸經論所說，出沒不同，《法華》龍女成佛唯有二相，或說七相，（降魔攝于成道）或開說九相，或說十相。又如天王如來無出家相，（《大論》）又如寶月佛無苦行及降魔相（《大般若經》）。如是等皆是應同始終，應化身化事故隨機不定也，而說八者，且從大判耳。</p>
            <p>以故此經注家開合亦不同，如嘉祥為八相，合童子、嫂妻二相（《四教儀》雲「納妃」）屬現相，蓋皆現生所經，而不入道要故。如憬興開上二相（嫂妻、童子）、降魔、成道合為九相，降魔是成道前方便故。如淨影加之住胎為十相。義寂亦開往詣道場為十相。望西依憬興。《會疏》約義類分八相，今從之。</p>
            <p>三約教分別者：如《釋簽》五之一（四十一）雲：「若權教中，藏通兩佛前五相同，後三相異。藏教佛斷結成道故，通教無生四諦成道故，成道相既異，轉法輪、入涅槃亦隨不同，雖有不同，總但雲『八相』。八中望別教道皆劣，別教教道望圓證道猶劣，是圓教證道八相，具如《華嚴》雲：『或有佛種種說法，或見在於都率天上，或見來下處於母胎，或見初生，或見出家，或見成道，或見轉法輪，或見入涅槃。』皆言『或』者，二相中皆八相故。」（文）今准釋有四門，如理思之。</p>
            <p>問：妙應無方，化儀千差，何舉此界釋迦八相例歎諸大士耶？</p>
            <p>答：《要解》上（八左）雲：以釋迦八相寄菩薩說。此意有二：</p>
            <p>一示此眾與釋迦同淨土來現眾，此乃主伴無二，互示主伴，主伴二而無二，同一大悲故。下文曰：「佛所住者，皆已得住，大聖所立，而皆已立。」「已」言可見，皆已成佛道眾也。</p>
            <p>二示八相示現一代化儀皆為此經序分，今新改異威儀，說奇特法，住佛所住，即彌陀也，其示現八相，度脫一切眾生者，一時來會，標一代化儀但歸此一法。是以《法華》、《華嚴》以往生為終益，彼猶為彌陀十九願益，第十八真實之利至今經彰已，出世本懷其可知。凡諸經中菩薩歎德長者無過此經，蓋是阿難得佛妙旨述歎之。釋迦已從安養出，八相示現說此妙經，菩薩亦于十方如釋迦尊，八相示現說此妙法，釋迦尊至其處，亦為伴之義，豈可無哉！（已上）</p>
            <p>《會疏》二（五右）三義不出此二義。</p>
            <p>今按：就此經明八相有三重：</p>
            <p>一先辨釋迦八相化事，以歎於普賢等列眾深德，智德不可思議，經列普賢等一百四菩薩歎德雲：「於念念中，現天宮沒受生，出家修行苦行，詣菩提樹下，降魔、成佛、般涅槃相，常不厭舍一切眾生，覺悟令發大菩提。」（文）可准解之。</p>
            <p>二以普賢等八相例於釋迦出化利生，何以然者？</p>
            <p>如《華嚴》〈行願品〉雲：「一剎那中即得往生極樂世界，到已即見阿彌陀佛、文殊師利菩薩、普賢菩薩、觀自在菩薩、彌勒菩薩等。此諸菩薩，色相端嚴，功德具足，所共圍繞。」（文）當知普賢等皆在極樂，共圍繞阿彌陀佛，今從極樂世界中出，釋迦亦然。是以普賢等八相化事如今釋迦化事無異，共是「還相回向」人故。</p>
            <p>三以釋迦出化亦例還來穢國之人。下文雲「示現同彼如我國也」，《和贊》雲：「至安樂淨土人，還五濁惡世，如釋迦牟尼佛，利益眾生無邊。」正此義也。</p>
            <p>具此三重，故舉以顯焉，學者深思。</p>
            <p>「處兜率天」等明處天相。新「都史多」，舊「兜率陀」，或雲「兜術」，或雲「兜駛多」，此雲「知足天」，亦雲「妙足」，欲界中空居天名也。（《應音》十九、《琳音》十二）人間四百年為彼天一晝夜，壽命四千歲，身形長二裏。（《婆沙》、《正法念經》）</p>
            <p>何由住兜率，非餘天？《大論》四（十八）有四說：有人雲因緣（能化修因）業熟（所化機緣）故生；（是一）複次，下地結使厚濁，上地結使利，彼天（兜率）結使不厚不利，智慧安穩故；（是二，《涅槃經》說近之）複次，兜率天壽與佛出世時相會故；（是三，《毗婆沙》七十八有說都史天壽量與菩薩成佛及瞻部州人見佛業熟時分相稱）複次，佛常居中道故，於六欲及梵天中上三下三，於彼天下生中國。（是四）如望西《會疏》二（四十四）引。</p>
            <p>蓋了惠以出世時不定難第三義，一（二十九右）會釋甚鑿。今按：彼第三說即是舉有部異說，《婆沙》有說可以見，何容疑乎！</p>
            <p>又《梵網述記》上本雲：「若依《華嚴》，有十事業住兜率天故，彼《經》四十三雲：此第四天非沈、非逸，易可教化，故生第四，不生餘天。」（文）同第二說，明其相狀如《會疏》二（三左）引《大莊嚴經》。</p>
            <p>「弘宣正法」者，《因果經》雲：「釋迦生兜率天，其名號『聖善惠菩薩』，為諸天主說於一生補處行，亦於十方國土現種種身。」（文）興引《莊嚴經》雲：「為欲證無上覺，乃趣一生補處，從此命終，生兜率天，為彼天子，名『淨幢』。諸天子等百千拘胝那由佗數，大集法堂，圍繞菩薩，聽受所說無上大法，斷諸煩惱，生廣大心。」</p>
            <p>二下生相（下天托胎）</p>
            <p>舍彼天宮.降神母胎.</p>
            <p>初句下天，次句托胎。「舍彼天宮」者，如《會疏》二（五左）依《因果經》明相狀，引《寶積》明舍彼下生之所以。上「降神母胎」者，正明托胎，「母」者摩耶夫人，《上生經疏》雲：「佛母摩訶摩耶夫人，此雲『大術』，早為遷壽。」（文）《探玄》二十雲：「摩耶者，此雲『幼生』，菩薩夫人者，梵名『提婆多』，正翻應名『天後』，古人就義名曰『夫人』。」（文）</p>
            <p>托胎相如《會疏》二（七右）引《大莊嚴經》〈離世間品〉明十種所以。又引《俱舍》會。然降神時，凡有三說：</p>
            <p>一者，《因果經》曰：「爾時菩薩欲降母胎，即乘六牙白象，發兜率宮，乃至以四月八日明相出時降神母胎。」《普曜經》同之。</p>
            <p>二者，《瑞應經》雲「因母晝寢」，《經》雲：「菩薩初下化乘白象，貫日之精，因母晝寢，而示夢焉，從右脅入，夫人夢寤，自知身重。」</p>
            <p>三者，《大論》雲「中夜降神」，此乃從誕生日一年已前，周昭王二十五年癸醜四月八日也，或十五日云云。</p>
            <p>《西域記》雲：「上坐部菩薩以嗢咀羅頞沙荼月二十日夜（嗢咀羅頞沙荼，箕宿名，四月黑半、五月白半也。《婆沙》、《俱舍》光寶三月黑半，四月白半也），當此五月十五日。諸部則以此月二十三日夜降母胎，當此五月八日。」（文）</p>
            <p>依《大莊嚴經》，三月十五日明星出時托神。《經》雲：「菩薩春分中，毗舍佉月（氏月二月黑半，三月白半。若依婆沙等，正月黑半，二月白半為氏月也）不寒不熱之氏宿合時，（此方三月十五日夜氏與月合）白月圓淨，弗沙星（三月白半七日夜鬼與月合）正與月合，其母安穩睡眠時，於母右脅降神而入（弗沙星明星，故是八日曉也）。」</p>
            <p>問：四生中卵、濕二果報劣，應佛不生，化生勝，何故佛不化生，受胎生耶？」</p>
            <p>答：有多義。《影疏》（上十六左）如《涅槃經》略有八義云云。《祥疏》二義與第三、第七同，可見。准他經有住胎相，此經缺之。淨影加之立虛科。如《會疏》（八右）廣辨住胎相。</p>
            <p>第三現生相二，初出胎殊異：</p>
            <p>從右脅生.</p>
            <p>《唐本》雲「于彼壽終降生右脅」，此合托胎出生，故雲「降生」也。爾時，聖後入藍毗尼園中，諸根寂靜，四月八日日初出時，即舉右手，攀無憂樹（彰無苦惱），菩薩漸漸從右脅出，猶如日輪出於雲翳等。如《會疏》廣依《莊嚴經》明其相狀。《興疏》略引經。</p>
            <p>嘉祥雲：「示異凡穢，故從右脅生，右是便，欲明先權後實也。」義寂雲：「為化眾生離左道故，左道非正之法也。漢土貴左道，老子生左脅，梵右為勝。」</p>
            <p>《大集經》雲：「有諸眾生常行左道，菩薩見已，修習右道，為令眾生舍左道故。」《寄歸傳》三：「特崎拏是其右，總明尊便之目。」</p>
            <p>釋尊誕生周第四代、昭王二十六年甲寅四月八日也。日本地神五代，鸕鷀草葺，不合尊治天也，從其至神武天皇即位元年辛西三百六十八年也。誕生日有異說如別處。</p>
            <p>次生時靈瑞（有五：一現行，二放光，三地動，四自稱，五天眾歸仰。（《會疏》））</p>
            <p>現行七步.（《唐本》：見行七步）光明顯曜.（放大光明）普照十方.無量佛土六種震動.（普佛世界六種震動）舉聲自稱.吾當於世為無上尊.（而自唱言：於我一切世間最為尊貴）釋梵奉持.天人歸仰.（釋梵諸天鹹緣親奉）</p>
            <p>此中有五瑞：一現行，二放光，三地動，四自稱，五天眾歸仰，可知。《唐譯》亦大同之。</p>
            <p>初「現行七步」者，現身威。淨影雲：「于十方各行七步（依《涅槃經》），示現丈夫奮迅之力，於十方世界獨出無畏。」祥雲「明過六道」。義寂雲「現七覺法相故」（《華嚴十事》第八）。憬興雲：「菩薩生已，不假扶持，即於十方各行七步，下足之處皆生蓮華，無有怖畏，欲示丈夫超于六道奮迅之力，故行之七步。」（文）此以淨影、祥釋會合經文。《大莊嚴經》及《涅槃經》說十方行七步，今經總雲「現行七步」，義通十方，故雲「十方各行」也。</p>
            <p>「光明顯曜，普照十方」者，二示放光，身光普照，令人覺知佛生。（影、祥）又身光利物故，興及《會疏》（十四左）引《大莊嚴經》。</p>
            <p>「無量佛土，六種震動」者，三明地動，謂震動大地，使魔怯伏。（祥、影、興同之）「震」者，《應音》二（二右）雲：《公羊傳》曰：地震者何？地動也。《周易》：震，動也。經文有從手作振，發也，掉也，掉亦動也。</p>
            <p>六種動者，《華嚴經》雲：一震（隱隱有聲）（影雲：如世空物，振之則下），二動（搖揚不安，如車掉），三吼（發聲），四擊（湧是也，如泉湧，如金沸。），五起（自下升上名「起」，如面起），六覺（動勢令人心覺），是名「六動相」，此各有三，名十八相。《興疏》雲：准《長阿含》，六動有三：一六時動，謂入胎等，今出胎動；二六方動，動、湧、震、擊、吼、爆，謂四方中邊湧沒；三六相動，今所謂六動是也，此各有三，名十八相，謂動（直動）、遍動（四天下動）、等遍動（大千動），餘五皆爾，今所謂即六相動也，故《莊嚴經》雲「六動有十八相」。（已上）明六種所以，如《會疏》引《大論》。</p>
            <p>「舉聲自稱：吾當於世，為無上尊」者，四自稱，《大莊嚴經》雲：「菩薩從右脅出，于時樹下自然湧出七寶蓮華，大如車輪，聖子即便墮其上，無扶持者，自行七步，舉其右手，而師子吼：我於一切天人之中最尊最勝，無量生死於今盡矣，此生利益一切人天。」（已上）</p>
            <p>或《大論》等（《瑞應經》）說：「天上天下，唯我獨尊，三界皆苦，我當安之。」（文）</p>
            <p>《會疏》（十六）引《方便會》明所以，既行七步于十方，光明動十方，自唱亦行十方，自唱尊號，令物歸趣。興具約共六方者，恐付順經意。時其聲普聞，一切三千世界無不歸仰無上尊也。</p>
            <p>「釋梵奉持，天人歸仰」，五明眾歸仰，「釋」謂帝釋，處須彌山頂，「梵」謂梵王，居虛空，舉釋則地天皆攝之，舉梵則虛空天盡攝之。「奉持」者，《說文》：奉，承也。「侍」者，《琳音》四（十四）：《說文》：承也，從人從寺。徐曰：承其不及也。《廣韻》：近也，又從也。親奉侍從名「奉侍」。「仰」，舉也，《廣韻》：反首望也。《詩注》：仰者，心慕之辭。</p>
            <p>《疏》（十一右）引經雲：「說是言已，（自稱）四天大士即以天繒接太子身，置寶機上，天帝釋王自執寶蓋，大梵天王親持白拂侍立左右，時亦難陀、優波難陀二大龍王于虛空中吐清淨水，以灌其身，純黃金色，有四八相，大光普照大千世界，天樂奏空，妙華繽紛等。」（《因果經》、《莊嚴經》）</p>
            <p>《興疏》引《莊嚴經》，可見。是釋梵奉侍、天人歸仰之相也。</p>
            <p>名悉達太子者，《本行集經》九雲：「彼生之日，一切眾事皆悉即成，今我（父王）可為太子立名為『成利』。」（文）《苑音》四雲：「悉達具雲「薩縛頞佗悉地」，（平聲）『薩縛』，一切，『頞他』，事也，『悉地』，成也。言其于一切所應作事，皆既成就也。」（文）《西域記》七雲「薩婆曷刺佗悉陀」。《唐》言「一切義成」。（文）</p>
            <p>四在家相二：一童子相，二受欲相。（現處）初中亦二：初習學相，後試藝相。初習學相者：</p>
            <p>示現筭計.文藝.射禦.博綜道術.貫練群藉.</p>
            <p>淨影雲：「示現」已下是第五童子相，于中有二：一身具眾伎，（「筭計」等）二智解寬廣，（「博綜」已下）博綜道術，知事寬廣，仙道秘術無不博學故；貫練群藉，知教寬廣，世俗異典（四韋陀等）悉知故。</p>
            <p>《祥疏》雲：「下明修學世伎，六藝者，算計是一，（數也）文藝詩書及禮、樂、射、禦是六也。（初一句為六藝）博綜道術者，廣習五明道術，貫練群藉者，含內論。」（文）</p>
            <p>《興疏》初句順嘉祥，後句依淨影。</p>
            <p>「算計」者，《麟音》二（十一）世本雲：黃帝時隸首所作也。《劉法》、《九章》、《孫子》、《五曹》皆計數術也。「文」謂文書，所謂梵寐書等六十五卷也，「藝」謂伎藝才能，《琳音》二十五雲：此方有六藝：禮、樂、射、禦、書、數是也。西方技藝即習五明是也云云。「射」謂《周禮》五射，《說文》從矢作，釋雲：弓弩發於身而中於遠曰「射」。「禦」，《說文》使馬也，乘車馬法也。「博綜」謂廣習也，「貫」謂數數串也，「練」謂久練令熟也。</p>
            <p>今按：示現算計、文藝、射禦者，順此方六藝而明現彼方五明，祥、興此意。</p>
            <p>《唐本》雲：「又現習學書計、歷數、聲明、伎巧、醫方、養生、符印，及餘博戲，擅美過人。」此約彼方五明明故，今約此方，則但六藝耳，故順方譯。</p>
            <p>《西域記》雲：七歲後漸授五明大論，一曰聲明，釋詁訓字、詮目流別；二工巧明，技術、機關、陰陽、歷數；三醫方明，梵咒、閑邪、藥石、針艾；四曰因明，考定正邪、研竅真偽；五曰內明，究暢五乘因果妙理。如《瑜伽》五十三已下廣明。</p>
            <p>初「示現」者，淨影雲：「佛已久知，隨化始學，故曰『示現』。」習學相、算計相等如《會疏》二引經。</p>
            <p>後試藝相</p>
            <p>遊於後園.講武試藝.</p>
            <p>如《莊嚴經》、《本起經》，試藝相為嫂妻事。淨影雲：遊後園下是第六嫂妻之相。于中初「遊於」等者，嫂妻前事，如《本起》說。（太子十七歲事）系象（興流所引）觔力名為「講武」，共射金鼓說為「試藝」。義寂從之，廣引《本起經》。望西用之。</p>
            <p>憬興亦屬納妻科，講武試藝即嫂妻之前事。然舉《影疏》雲「猶有未盡」，故長引經文（《莊嚴經》）了雲：今言講武者，即角力射鼓也，試藝者，即試書運籌也。</p>
            <p>《祥疏》雲：「遊於後園，明學技已，於後園講試之耳。講之言習，試之言用也。」（己上）</p>
            <p>今謂：既習學文藝、射禦等已，于此於後園講習之、試用之。故文勢屬前（童子相），非屬納妻相，故《唐譯》亦無此句，其文藝、射禦等《因果經》太子十歲事也。其《本起經》嫂妻爭太子，十七歲事也，故屬納妃相者非也，故嘉祥可據。</p>
            <p>《會疏》引《因果經》明十歲試藝相，與《莊嚴經》、《本起經》嫂妻事不同，可見。《會疏》亦屬前者大好。</p>
            <p>二受欲相</p>
            <p>現處宮中.色味之間.</p>
            <p>《唐譯》雲：「身處王宮，厭諸欲境，見老病死，悟世非常。」（文）</p>
            <p>今此中亦含「厭諸欲境」句，然則「現處」等句似明出俗所由，現處宮中欲境，厭離不樂故。然此經釋家皆以此句科為嫂妻之相故，今亦屬在家相之中也。</p>
            <p>又可，此句屬下示所厭境，若依此義，則現處者，現身自處五欲中之義也。若依舊科者，淨影雲：「佛實離愛，隨化示居，故曰『現處』。」祥雲：「示、處同，是為示現義也。」此義亦好。</p>
            <p>宮中是見聞皆五欲繁榮之處，於中今舉色、味二境攝余，納妻亦有其中焉。</p>
            <p>「之間」者，猶言之境，其受欲相《會疏》引《因果經》、《莊嚴經》，可見。</p>
            <p>五出家相四：一出家緣，二出俗相（入山、鬚髮），三入真相，四苦行相（端坐）。初出家緣者</p>
            <p>見老病死.悟世非常.</p>
            <p>上五欲是可厭之境，於中見老病死，悟世間無常，此乃出家之緣也。淨影指《本起經》，憬興指《莊嚴經》，《會疏》（廿四左）具引《因果經》，其義備矣。</p>
            <p>「見老」者，東門化老，（淨居天）太子見悟時光遷流，身不可恃；見病者，南門化病人，太子見悟此身大苦聚；見死者，西門化死人，太子見悟，雲一切世間皆有死苦，雲何於中行放逸。此中略北門化僧，非所厭故，唯舉三門所厭境故。北門見沙門，故求學道。</p>
            <p>二出俗相</p>
            <p>棄國財位.入山學道.服乘白馬.寶冠瓔珞.遣之令還.</p>
            <p>《唐譯》雲：「指舍國位，踰城學道，解諸纓絡，及迦屍迦，（《小品般若》、《音義》：此雲光，言有光澤也。）被服袈裟。」(文)</p>
            <p>「棄國財位」者，斷恩愛也，所治國、所有貨財、帝祚寶位，悉舍不取，舍皆無常故。</p>
            <p>「入山學道」者，入無為境也。入山者，踰城入山，如《會疏》引《因果經》明其相。《梵網述記》雲：「《梵網》七歲出家，餘經中十九出家，根機有殊，見聞不同。」又《西域傳》雲：「如來踰城，出時不定，或十九，或二十九，二月七日、（《因果》）三月八日，（《西域記》）或二月八日，（《長含》）或四月八日。（《灌佛經》等所見不同，不可和會。）」</p>
            <p>「服乘白馬」者，「服」謂衣服、寶冠、瓔珞等也。「乘」謂騎乘，所謂白馬也，《本行集》雲「犍陟」，《琳音》十九雲：犍陟，悉達太子所乘朱鬣白馬名也。</p>
            <p>寶冠瓔珞悉與車匿，令還王宮，髻中寶珠奉父王，脫身瓔珞奉之波闍波提（憍曇彌），余嚴身具送耶輸陀羅，此等皆托車匿送遣還城，故雲「遣之令還」。欲令眷屬知菩薩不貪在家名衣上服等故。「遣」，縱也，《廣韻》：送也，《增韻》：又袪也，逐也，發也。</p>
            <p>三入真相</p>
            <p>舍珍妙衣.而著法服.剃除鬚髮.</p>
            <p>正示出家相。《唐譯》雲「解迦屍迦（光澤）被服袈娑」，含「剃除」句，如《會疏》引經：爾時，太子以利劍自剃鬚髮，發願言：「今落鬚髮，願與一切斷除煩惱及習障。」釋提桓因接發而去虛空已，剃發而衣不如法，時淨居天化作獵師，身被袈裟，於其前立。太子言：「汝所著衣是寂靜服，諸佛標幟，雲何著此？」獵師答雲：「以誘群鹿，群鹿見此袈裟，近我，我易得殺。」太子曰：「但為殺生，非求解脫，此太不可，與汝貿易。」獵者答言：「善哉如告。」即脫寶衣而與獵者，自被袈裟。乃是今文既易得，舍自珍妙衣與獵者，自被著法服也。</p>
            <p>嘉祥就獵師覓鹿皮衣者，由獵師答言誘群鹿衣乎，蓋有據乎？蓋「剃發」句為後。</p>
            <p>言「法服」者，袈裟也。《苑音》二（初）雲：「具正雲『迦羅沙曳』，此雲『染色衣』，西域俗人皆著白色衣也。」（文）《四分律》雲：「一切上色衣不得畜，當壞作迦沙色。今略梵語也。又名『壞色』。」《業疏》雲：「本作迦沙，至梁葛洪撰《字苑》，下方添衣，言道服也。」（文）《大集經》雲：「袈裟，名離染服。」《賢愚經》雲「出世服」，《如幻三昧經》雲：「無垢衣，又名忍辱鎧，又名蓮華衣，又名幢相等。」</p>
            <p>《五分律》二十三：「世尊與大比丘俱遊行南方，從山上下見有水田，善作腠畔，言諸比丘，宜著如此衣，或一長一短，或兩長一短，或三長一短，左條葉左靡，右條葉右靡，中條葉兩向靡，此名『割截不共衣』，與外道異，怨家、盜賊所不復取。」（文）</p>
            <p>《十誦律》二十七說：萍沙王謬禮外道以為佛弟子，白佛：願令僧衣與外道衣異。佛敕阿難令制割截衣云云。</p>
            <p>有人引此等諸文，雲制其割截衣者，佛成道已後事也。故今此文及《唐譯》袈娑者共彼外道，不割截衣而已。</p>
            <p>然望西一引《大論》問答未詳，誤以為外道一切皆裸形，故設此問答，殊不知外道中亦有著離塵衣。</p>
            <p>四苦行相</p>
            <p>端坐樹下.勤苦六年.行如所應.現五濁剎.</p>
            <p>六年苦行相如《會疏》（三十二右）引諸文。（初至跋伽仙人住處，問答仙人，所行不免苦。次所教行北阿羅邏仙人處，路於般荼婆山岩上，端坐思惟，而後至仙人處，教修四禪定，得無想報，又得非想非非想處，為究竟解脫問答云云。次至迦蘭住處，問答亦複如是，後至伽闍山苦行林中，思惟苦行六年，如《莊嚴經》）苦行處者，優樓頻螺池側于尼連禪河，至一靜處思惟。《西域記》八雲：目支鄰陀龍池，東林有畢缽羅樹，於是苦行六年，日食一麻、一米麥，經行往來，攀樹後起處。</p>
            <p>何以故行苦行？《莊嚴經》雲：「我今出於五濁惡世，見彼下劣眾生諸外道等，修諸苦行，我今為欲摧伏外道等」。又《方便會》為調伏諸外道，故六年苦行。又《華嚴十事》中雲「為隨順五濁世界眾生故」，今經亦此義也。</p>
            <p>《大論》三十八（二十一左）雲：「諸外道等信著苦行，若佛不六年苦行，則人不信」等。此乃與《十事》中第八「為顯菩薩殊勝行故」同焉。《大論》次文雲：「有外道苦行者，或三月、半年、一歲，無能六年日食一麻一米者，諸外道謂此為苦行之極，於是信受，皆入正道。」（文）</p>
            <p>「行如所應」者，異解紛耘。</p>
            <p>《祥疏》雲：「六年下明學道，先示同邪道，故雲『勤苦六年』。『行如所應』者，行是因，所應是果，果應因行，故雲『所應』。」（文）此解不然，若果應因行者，可言「行如能應」，「所」字難消，又修非道，豈可求邪果乎？</p>
            <p>淨影雲：「勤苦六年，先同其邪，行如所應，翻邪學正道，是其所應修學，順而行之。」（文）憬興斥雲：「若爾，此文應屬成道，如何自許是出家相。自義順《瑜伽》，菩薩雖複修諸苦行，即趣正行之方便，故雲『行如所應』。」此亦於義不分明也。</p>
            <p>《略箋》雲：「其所修行，既應真理，將發惠明，故雲『如』也，未至成道，故不言正應也。」</p>
            <p>貫思議雲：端坐六年，一心念安般，修六妙門，順古佛之法，故言「行如所應」云云。</p>
            <p>《梵響》有二義：一約示現，行無所有處即得，行非非想處即得；（順上文解）二約內證，表修苦行裏自合真行大悲行，所應苦惱眾生。（順下文解）</p>
            <p>後解依《會疏》，《會疏》雲：「准《唐譯》，正是苦行所以也。彼文雲：六年苦行，能於五濁剎中作斯示現，順世間故。『行』謂苦行，『如』謂應同義，『所應』者，是指外道仙人等也，謂六年苦行實非為己身，正是應同愚癡外道、諸天人等，為調伏彼等故也云云。」此義為好。</p>
            <p>有師雲：以新本考之，「現五濁剎」一句應屬上段，而為苦行之所以，言能於五濁剎作斯示現故，是正立苦行因由耳。古注釋攝下恐未可也。不爾，「行如所應」句最為難解。</p>
            <p>六成道相有五：一淨身垢，二趣道場，三坐樹下，四降魔眾，五成正覺。初淨垢者：</p>
            <p>隨順群生.示有塵垢.沐浴金流.天按樹枝.得攀出池.</p>
            <p>《唐本》雲：「順世間故，浴尼連河。」(文)先作六年苦行，而身形消瘦，有如枯木，更無所得，故思惟起至尼連河洗浴塵垢，此順世間，故示有塵垢。菩薩身本來清淨，何垢之有？</p>
            <p>「金流」者，即尼連河，淨影雲「金沙河」，河底有金沙故乎。《應音》第二雲「阿利羅跋提河」，《泥洹經》作「熙連河」，皆訛也。正言「剌拏伐底河」。「剌拏」此譯雲「金」，「伐底」此言「有」，名為「有金河」。《說文》：濯發曰「沐」，洗身曰「浴」。《祥疏》雲：「先既因六年苦行無所得，形清體縮，故入金流洗之也。又以表理，明必以定慧之水斷除結使也。」</p>
            <p>「天按樹枝，得攀出池」者，祥雲：「為示體弱，故須攀枝，又表接物機也。」（文）《因果經》雲：「洗浴既畢，身體羸瘠，不能自出，天神來下（《莊嚴》名阿斯那樹神），為案樹枝，得攀（引也）出池。」《會疏》（三十六左）引用《莊嚴經》雲：「入池澡浴，時魔波旬變其池岸，極令高峻，池邊有樹，名阿斯那，樹神按枝令低，菩薩攀枝得上池岸。」（文）興依此故雲「按枝即池岸樹」。(文)</p>
            <p>然《因果經》沐浴出池後受難陀波羅之乳糜。（于彼林外有一牧牛女，名難陀波羅。時淨居天來下勸供養，地中自然出千葉蓮花，上有乳糜，以奉上太子，即受之已，身體光悅，氣力充足，堪受菩提。）《莊嚴經》前受善生女之乳糜，而後入尼連河而浴。又《莊嚴經》前後有入池，初處一方石，浣苦行弊衣已，入池澡浴，出池，樹下自納故衣，淨居天子上應量衣，菩薩受之，入村乞食。後受善生女乳糜，往尼連河，置缽岸上，剃發入河而浴，浴竟，坐寶座，食彼乳糜。《因果經》但有初澡浴。然彼經初說為洗衣入沐，出池後唯說沐浴受糜。今經說沐浴出池，前後互舉。</p>
            <p>《唐譯》雲「浴尼連河，趣道場」，故此菩薩澡浴已竟複受乳味，身色光淨，往詣道場也。乳糜者，糜，碎也，屑也。</p>
            <p>《莊嚴經》雲：「聚千牛而揲其乳，七度煎煮，唯取其上極精純者，因香粳米煮以為糜云云。」《會疏》二（卅七左）明所以者，《方便會》曰云云。</p>
            <p>二趣道場</p>
            <p>靈禽翼從.往詣道場.</p>
            <p>「靈」謂神靈，「禽」者鳥獸之總名。（白虎通）《爾雅》雲：「二足而羽謂之『禽』，四足而毛曰『獸』。」</p>
            <p>「翼從」者，《苑音》二（十二）雲：「孔安國注《書》雲：翼，輔也。《毛傳》曰：翼，敬也。」《麟音》、《增韻》：恭也，從，隨也，《爾雅》：從，重也，恭敬隨從雲「從」也。</p>
            <p>《經》曰：「菩薩澡浴身體，複食乳糜，身色光澤，往詣道場。爾時亦有五百青雀飛騰虛空，右繞菩薩，雜色瑞雲及以香風而隨映拂。」（《本起經》、《因果經》）淨影依之故雲「如經中說，五百青雀隨從佛後名『禽翼從』，此皆神鳥故曰『靈禽』。」不但五百青雀，《莊嚴經》雲：「複有無量象、馬、牛等圍繞菩薩，發聲哮吼，其音和暢，又有無量鸚鵡、舍利、拘枳羅鳥、迦陵頻伽、鳧雁、鴛鴦、孔雀、翡翠，共命諸鳥，翺翔圍繞，出和音。」《興疏》據之，如具引文。</p>
            <p>《唐譯》無「靈禽」句，但雲龍王迎贊諸菩薩眾，右繞稱揚菩薩。祥雲：「靈禽翼從表德被禽魚，吉祥感征明德被人天。」興雲：「靈禽者表同行眷屬云云。」此依《華嚴》〈離世間品〉十種第三雲：「宿世同行菩薩悉來雲集，以種種莊嚴具恭敬供養。」（《會疏》二（四十左）引）由此言之，或雲五百青雀，或菩薩圍繞，但是宿世同行菩薩，所見不同耳。</p>
            <p>往詣之相如《大莊嚴經》。（《會疏》三十八丁引）</p>
            <p>「道場」者，摩竭陀國菩提樹下成佛道之靈場也。《說文》雲：「治谷田也，從土易聲。」什注《維摩》雲：「佛所座處，于中成道，故雲『道場』。」《維摩義記》二末（廿五）：「菩提果德名之為『道』，『場』者，是其處之別稱，如治穀處名為『穀場』，治麥之處名為『麥場』等。」《探玄》二曰：「得道之處名道場，依主釋。亦如世谷場，簡去粃而擇取真實，此中亦爾，滅惑成德，亦得道即場，故持業。」</p>
            <p>《西域記》雲：「菩提樹垣正中有金剛座，昔賢劫初成，與大地俱起，據三千世界中，下極金輪，上侵地際，金剛所成，周百余步，賢劫千佛坐之而入金剛定，故曰『金剛座』焉。證聖道所亦曰『道場』，大地震動，猶不傾搖。」</p>
            <p>三坐樹下</p>
            <p>吉祥感征.表章功祚.哀受施草.敷佛樹下.跏趺而坐.</p>
            <p>《會疏》（三十九右）引《因果經》，《興疏》引《大莊嚴》大同，可見。蓋《本行集》、《大莊嚴》以「吉祥」為化人刈草人名。</p>
            <p>《觀佛三昧經》為草名，《經》上（十八）雲：「佛告大王，如我去伽耶城不遠，詣阿輸陀樹，吉安天子等百千天子皆作是念：菩薩若于此坐，必須座具，我今應獻天草。作是念已，即把天草，清淨柔軟，名曰『吉祥』，菩薩受已，鋪地而坐。」（文）</p>
            <p>然名「吉安」，或名「吉利」（《本行集》），或雲「吉祥」，同是人名，今經亦同之。《苑音》一曰：《尚書傳》雲：吉，善也。杜注《左傳》曰：祥者，吉凶之先兆也，言刈草人自稱「吉祥」。獻草稅決定正覺之先兆，故草亦名「吉祥」。又吉祥之所獻，故亦名「吉祥草」，無違也。</p>
            <p>「感」，《說文》：動人心，《廣韻》：動也，《增韻》：感，應格也。</p>
            <p>「征」者，《琳音》一雲：杜注《左傳》雲：驗也，《說文》：象也。案事有象可驗曰「征」，從壬從微省。</p>
            <p>淨影雲：「初感吉祥，而為征瑞，其吉祥者，是刈草人，經中亦名為『吉安』也，安、祥義同。佛將成道，感見此人而為征瑞，知己定當成吉祥果，是故名為『吉祥感征』。即以此人表（明也，彰也，著外雲「表」。）己所成功果福祚（「祚」，祿也，福也，祥也，報也。），是故名為『表彰功祚』。」《興疏》亦同之。</p>
            <p>「哀受施草」者，祥雲：「表物獻微情乃至草薄之物，無不哀受故，受草而敷之而坐也。」（文）佛心哀吉祥之情實，受其施草也。</p>
            <p>「敷佛樹下」者，佛取草而自敷布菩提樹下也。</p>
            <p>《唐譯》雲：「爾時，受草自敷菩提樹下，結跏跌坐。」（文）佛在樹下成佛名「佛樹」，亦說為「道樹」，亦名「菩提樹」。（《維摩義記》一（四十四））</p>
            <p>《西域記》曰：「畢缽羅之樹，佛在世高數百尺，數經殘伐，猶高四五丈，佛座其下成覺，因而謂之『菩提樹』焉。莖幹黃白，枝葉青翠，冬夏不凋，光鮮無變。每至如來涅槃之日，葉皆凋落，頃之複故。」（文）</p>
            <p>「跏趺而坐」者，《應音》七（二右）雲：跏趺，古遐切，《爾雅》：加，重也，今取其義，則交足坐也，結交趺坐是也。經文作「跏」，文字所無等。《琳音》八（十左）雲：「跏趺，上音加，下音夫，皆俗字也，正體作『加跗』。」鄭注《儀禮》雲：「跗，足上也。」顧野王曰「足面上也」。按《金剛頂》等，結跏趺坐略有二種：一曰吉祥，二曰降魔云云。今安吉祥之坐，手作降魔之印也。</p>
            <p>淨影雲：「蓋乃隨人見聞不同，若論菩薩見佛，如來從金剛際起金剛坐上至道場處之成佛，如《涅槃說》。凡夫二乘唯見如來吉安取草，敷而為坐，如此中說。」（文）</p>
            <p>《大論》三十四（九右）曰：「聲聞經中說敷草，摩訶衍經中隨眾生所見，或有見敷草樹下，或見敷天綩綖，隨其福德多少，所見不同。複次生身佛把草樹下，法性生身佛以天衣為坐，或勝天衣。」（文）今約摩訶衍所見，故雲敷草於樹下而坐。</p>
            <p>問：依天臺三藏教，佛敷草而坐，乃至圓教佛虛空為坐，今經佛似藏教佛，豈不淺近乎？</p>
            <p>答：此經八相明應化身儀，順五濁剎，故隨凡夫可見說。若如大菩薩，即應見尊特，道場樹亦同之。</p>
            <p>四降魔眾有三：一激發，二魔逼試，三菩薩降伏。</p>
            <p>奮大光明.使魔知之.魔率官屬.而來逼試.制以智力.皆令降伏.</p>
            <p>初二句激發相，明欲降魔而先放大光，使魔知菩薩成道，如《會疏》二（四十二丁右）引經。</p>
            <p>「奮」，《應音》七（十九）：《廣雅》：奮，振也。鳥之奮迅，即毛起而身大故，字從（音雖）在田上。《琳音》一（十四）：鄭注《禮記》：動也，《說文》翬也，郭璞雲：翬翬然飛貌也。今振大光明，勢動魔宮殿。</p>
            <p>「大光明」者，放眉間白毫相光明也，使魔知之者，光明中說偈，告來樹下共相校也。《大方便會》四十三云云。</p>
            <p>魔者，《大論》明四種魔：煩惱、五眾、死、天子。今指天子。魔，《應音》二十二（初）曰：「莫何切，書無此字，譯人義作。梵言『魔羅』，此翻名『障』，能為修道作障礙故。複言『殺』者，常行放逸，斷慧命故。或雲『惡』者，多愛欲故。」又七（四右）雲：「言魔波旬者，訛也，正言『波卑夜』，此雲『惡』者，謂常有惡意，成就惡法也。或言『惡魔波旬』，存二音也。」</p>
            <p>《琳音》十二（三左）：「魔鬼，上音摩，本是梵語略也，正梵音『麼（莫可反）羅』，《唐》雲『力』也，即他化自在天中魔王波旬之異名也。此類鬼神有大神力，能與修出世法者作留難事，名為『魔羅』，以『力』為名。」又略去四字，又（十三）雲：「字書本無此字，譯者變『摩』作之。」</p>
            <p>《輔行》雲：「古譯經論『魔』字從石，自梁武來，謂魔能惱人，字宜從鬼。」</p>
            <p>《淨影疏》：《涅槃》說八，四種（煩惱、五陰、死、天魔）大小通說，更加無為四倒之心（無常、苦、無我、不淨）為八。今此所論偏降天魔，違其自行正智降之，違其利他通力伏之，故雲「智力皆令降伏」。（巳上）</p>
            <p>「魔率官屬，而來逼試」者，次明魔逼試。（「屬」，附也，類也。「逼」，《爾雅》：迫也，《杜注》：近也。「試」：《增韻》：嘗也、探也、較也。）</p>
            <p>《唐譯》雲：「見魔合圍，將加危害。」魔軍逼試之相如《因果》（《會疏》二）、《莊嚴》等經。（《興疏》）又《觀佛三昧經》廣明。</p>
            <p>《唐譯》有「見」言，與現同，示已久降伏故。如《維摩經》（〈不思議品〉）雲：「爾時，維摩詰語大迦葉言：仁者，十方作魔王者，多是住不可思議解脫，菩薩以方便力教化眾生，現作魔。」（文）當知如來久降竟，然為此界邪見外道等，示現顯佛威德。今經無「現」字，然「奮大光明」二句自含其意。</p>
            <p>《大論》五十（十四左）雲：「爾時，菩薩作是念：欲界魔王心未降伏，放眉間光，令百億魔宮暗蔽不現。魔即瞋惱，集其兵眾，來逼菩薩。菩薩降魔已，十方諸佛慶其功勳，皆放眉間光，從菩薩頂入。」（文）可准解矣。</p>
            <p>「制以智力，皆令降伏」者，後正明降伏魔眾。《唐譯》雲：「菩薩以定惠力，降伏魔怨。」（文）今經舉惠攝定，定者慈心三昧也，力者神力，故知定惠以降伏魔也。淨影雲：「違自行正智降之，違其利他通力伏之，故雲智力令皆降伏。」（文）</p>
            <p>五成正覺</p>
            <p>得微妙法.成最正覺.</p>
            <p>正明成道，其相諸注引經可見。（成道有五，中前四科皆此之前方便）</p>
            <p>依《因果經》，惡魔退散，菩薩心淨湛然，爾時，菩薩正于二月七日夜，放大光明，即便入定，思惟真諦，于諸法中禪定自在，悉知過去所造善惡，即于眾生起大悲心，思惟眾生輪回無救者，至初夜盡。既至中夜，即得天眼，觀察世間，皆悉徹見，如明鏡睹面像，見諸眾生種類無量，此死生彼，隨善惡行，受苦樂報。觀地獄、畜生、餓鬼、人天苦樂，此時菩薩以天眼力觀察五道，而自思惟，三界之中無有一樂，至中夜盡。至第三夜，逆順觀十二緣，知眾生生之本滅。第三夜分破無明，明星出時，得智慧光，斷習障，圓滿成就一切智。</p>
            <p>《大論》五十雲：「菩薩降魔已，十方諸佛慶其功勳，皆放眉間光，從菩薩頂入。是時十地所得功能變為佛法，斷一切煩惱習，得無礙解脫，具十力、四無所畏、四無礙智、十八不共法、大慈大悲等無量無邊諸佛法。」（文）</p>
            <p>「得微妙法」者，淨影雲：「理是妙法，由得此法，故成正覺。」興雲：「不可唯言得理成正覺，今微妙法者，即攝所證果德悉盡之言云云。」理者，所謂諸法實相之道，佛證得此道，故成正覺，何妨之有焉！今謂：佛所得之道，微妙難思議，由之成最正覺。此句攝《華嚴》始成正覺。</p>
            <p>《法華》〈方便品〉雲：「我始坐道場，觀樹亦經行，于三七日中，思惟如是事，我所得智慧，微妙最第一，眾生諸根鈍，著樂癡所盲，如斯之等類，雲何而可度。」（文）</p>
            <p>《刊定記》一曰：「權得曰『成』，至極名『最』，離倒名『正』，開悟名『覺』。」</p>
            <p>第七轉法輪相有二：一請法，二記說。初請法者：</p>
            <p>釋梵祈勸.請轉法輪.</p>
            <p>《唐譯》雲：「梵王勸請，轉於法輪。」今經舉釋、梵攝余，《唐本》唯舉梵王請，請主故。</p>
            <p>《法華》雲：「爾時，諸梵王及諸天帝釋、護世四天王，及大自在天，並余諸天眾，眷屬百千萬，恭敬合掌，禮請我轉法輪。」（文）</p>
            <p>《大論》七（六）雲：「今是釋迦文佛得道後，五七日寂不說法，自言：我法甚深，難解難知，一切眾生縛著世法，無能解者，不如默然，入涅槃樂。是時諸菩薩及釋提桓因、梵天王，諸天合掌，敬禮請佛，為諸眾生初轉法輪。佛時默然受請，到波羅奈鹿林中轉法輪。此中雖有多請，梵王有賢劫千佛請法誓願，故偏舉。」</p>
            <p>《大寶積經》〈密釋金剛力士會〉第九（八紙）說梵王請法發願云云。帝釋是欲主，故舉之。</p>
            <p>今舉二攝餘。（《寶積》九曰：勇群輪王正位，第二子法念曰：諸仁（千子）成佛，當作梵天勸轉輪。《寶積經》雲：「佛告寂意菩薩曰：過去無量劫，勳寶錦淨王如來時，有轉輪聖王，名『勇群王』，千子具足，又有二夫人，一名『不行步』，二名『無虛損』，有二孩童，一名『法意』，一名『法念』，自然現前，法念童坐不行步夫人膝上，法意童坐無虛損夫人膝上，異口同音說偈云云。」）</p>
            <p>「轉法輪」者，《法華文句》雲：「轉佛心中化他之法，度入他心，名『轉法輪』。」（文）</p>
            <p>《探玄記》三（廿五）曰：「法是軌持義，通有四種：謂教、理、行、果。輪是所成義，亦有四：一圓滿之義，以離缺減故；二是具德義，以轂輻輞等悉是皆具故；三有用義，謂摧輾惑障故；四轉動之義，謂從此向彼，即從佛至眾生，亦從彼向此，即從眾生至佛果，故法即是輪，故持業釋也。又輪是喻，況如聖王輪寶，即法之輪，依主釋。」（文）</p>
            <p>《轉法輪優婆提舍》（七紙）：以何義故名法輪？法體是輪，故名「法輪」。如世間銅體是瓶，故名銅瓶。三十七菩提分法是法體也，何名輪？摧破一切煩惱，故名「輪」。請法所由出《大論》第七（五左已下），如《會疏》三初（初丁）略抄。</p>
            <p>問：佛成道後，經幾時節而說法耶？</p>
            <p>答：經論異說，《出曜》、《方等》、《大莊嚴經》逕七七日，《因果》、《法華》同三七日，《大論》說五十日，《四分律》雲六七日，《五分律》雲八七日，《毗婆沙》雲四月，《十二遊經》雲一年。有如是等諸部異說，見別不同，不須和會。若依寶師，有多會釋，可往見。</p>
            <p>《興疏》依《莊嚴經》，（《出曜》亦同）謂初七入定，（住喜悅定，觀菩提樹，居此除諸苦故）二七經行，（大千為限）三七觀樹，（此處得大覺故）四七經行，（此時魔勸滅，魔女障礙遂悔罪複本）五七住目真鄰陀龍宮（龍神守護），六七住尼俱陀樹下，近尼連河，有多外道皆來慰問，七七住多演林中，觀眾生四苦所逼，時商主供養，（北天竺兄弟二人）四王供缽，而後入定，觀世思惟：吾法甚深，不可說，若梵來請即說。時螺髻梵王知如來默然之旨，與無量梵眾來請說法。（多有眾生堪悟入深法）佛默，梵王亦知默然之旨，與釋天及阿迦尼吒天，於夜分中至多演林禮繞，釋天請法，佛默，大梵重請，佛說二偈：我證逆流道，甚深難可見。盲者莫能見，故默不說。世間諸眾生，著彼五塵境，不能解我法，是故今默然。梵、釋聞已憂惱，忽然不現，複于一時，梵王歎摩伽陀國諸外道封著邪見，唯願說法令聞，時世雄佛眼觀眾生上中下三根、三聚，為梵王許說，一切世間天人等有淨信者，聽受如是法，梵王喜去，神唱言：如來今受梵王勸請，於一念之頃，虛空神聞展轉到色究竟天等云云。（略抄）</p>
            <p>大無量壽經甄解第三</p>
            <p>二菩薩眾有四：一標位號，二列高名，三歎高德，四總結歎（如是之等）。</p>
            <p>初標：</p>
            <p>又與大乘眾菩薩俱.</p>
            <p>淨影雲：「『又』者，複重之辭，前列聲聞，更明菩薩雲『又』也，『與』義同前，佛兼彼故雲『與』也。」（文）今謂：「又」者眾之別，與前聲聞眾別，故雲「又」也。</p>
            <p>「大乘眾菩薩」者，以法別人。《唐譯》對前小眾故雲「摩訶薩」，則義意相同。「大乘」者，梵「摩訶衍那」，此雲「大乘」，「大」者，當體為目，包含為義；「乘」者，就喻為稱，運載為功，法喻合舉。（《起信義記》）《雜集論》等明七大性如常。《大集經》第六（廿一）：此乘廣大故言「大」，于諸眾生無挂礙故言「大」，一切智善根之根本故言「大」，無煩惱等黑暗故言「大」，所具光明無所不遍故言「大」，周遍而眼目故言「大」，本性清淨而無穢故雲「大」，斷諸煩惱一切習氣故言「大」。（取意）可准解。《渧記》引《稱讚大乘功德經》（玄奘譯）如來分別解說大乘名，所目諸義云云。</p>
            <p>今按：上小弟子尚非常途，故雲「一切大聖」等，況此中大乘豈可通方乎？是知大乘者一乘，一乘者無有二乘（聲聞或菩薩）、三乘（更加聖道），二乘、三乘者為入一乘，一乘者第一義乘，唯是誓願一佛乘也，應知。</p>
            <p>「菩薩」者，具雲「菩提薩埵」、「摩訶薩埵」，今從略耳。《探玄記》二（廿九）依《佛地論》等總有三釋：</p>
            <p>一菩提是所求佛果，薩埵是所化眾生，即悲智所緣之境，從境立名，故名「菩薩」；</p>
            <p>二菩提是所求果，薩埵是能求之人，能所合目，故名「菩薩」；</p>
            <p>三薩埵此雲「勇猛」，謂於大菩提勇猛求，故名「菩薩」。</p>
            <p>《智度論》同後二義。《論注釋》依《大論》云云。</p>
            <p>「摩訶」雲大，《佛地論》三（十六）：「諸菩薩有三大事名『摩訶薩』，一者數大，以無量故；二者德大，謂住大乘、遊大乘等；三者業大，謂息眾生諸苦惱故，利樂有情是菩薩業。」（文）</p>
            <p>《聖文天子所問經》：「文殊支利以何因緣名菩薩？答曰：天子于菩提分法住持入，故名菩薩，三十四種道品，菩薩萬行，菩薩修習萬行，證入一如際，故名菩薩。又複問曰：文殊支利以何因緣名摩訶薩？答曰：天子入大乘故，滿大智故名摩訶薩。」（文）</p>
            <p>入大乘者謂佛所住，《法華》言佛自住大乘故，下經說「究竟一乘至於彼岸」是也。入大乘是所證境，滿大智是能證智，能所相應，能安住佛境界名「摩訶薩」，此義符順此經。</p>
            <p>二列高名二：一列會眾名，（出家菩薩）二列自在化眾。初中：</p>
            <p>普賢菩薩.妙德菩薩.慈氏菩薩等.此賢劫中一切菩薩.</p>
            <p>已下列名異說紛紜。</p>
            <p>淨影分為二類：一普賢等賢劫成佛菩薩，二賢護等餘劫（《三千佛名經》雲：過去莊嚴劫千佛出世，現在賢劫千佛出世，未來星宿劫千佛出世。今對賢劫、星宿為餘劫。）成佛菩薩。（法位、憬興同之）</p>
            <p>如義寂分為四類，彼《記》雲：「一普賢、妙德為一類，二慈氏等賢劫菩薩為一類，三賢劫等十六正士為一類，四善思議等十四菩薩為一類，並有一千三十三也。」（已上）</p>
            <p>憬興意唯分二類，雖同淨影，分十六、十四同義寂，《大論》中標善守等十六菩薩，而列六人在家菩薩，其名全異今經善思議等名，故今十四為別類。若善思議等為所等，則可謂十五正士，《唐譯》言「所謂」者不正也。</p>
            <p>了惠雲：今辨二師意，（淨影、義寂）各有通塞，謂淨影意初違《悲華》，（彼《經》無諍念王有千太子，悉誓淨土中成佛，其中第八普賢、第二文殊，豈穢土中賢劫佛乎？又說寶海有十五人弟子，悉誓穢土中賢劫成佛，慈氏其第四弟子。）彼經賢劫成佛唯慈氏一人，何三菩薩同是現在賢劫佛耶？後順《寶積》，彼經標賢劫等十六正士，言「所謂善思議」等故，明知非是別類，加之《念佛三昧七日道場懺悔方法》（慈覺）雲：「一心奉請南無賢護菩薩、善思議菩薩、信惠菩薩、空無菩薩、神通華菩薩等十六正士，及十方諸大菩薩摩訶薩。」（已上）此符合《寶積經》耳。次義寂意初順《悲華》，後違《寶積》，違順二義翻上應知。自從義寂，（善思議等為一類）《寶積》為誤乃至引《智論》及《法華》科文。（惠心）別舉十六正士名云云。</p>
            <p>《會疏》一（卅二右）引《大論》雲：「是中二種菩薩：居家、出家。善守等十六菩薩是居家菩薩，慈氏、妙德菩薩等是出家菩薩，觀世音菩薩等從他方佛土來，若說居家，攝一切居家菩薩，出家、他方亦如是。」</p>
            <p>今依此文，出家菩薩亦二類：一文珠、普賢正是釋迦會中之上首，故舉二大士總攝一切餘釋迦會中菩薩；次彌勒是當來賢劫成佛薩埵上首，舉是攝餘賢劫補處大士；後賢護等居家菩薩上首，以攝居家諸菩薩。此義詳悉，近來《渧記》亦從此義。</p>
            <p>今按：初列出家菩薩中有二：初普賢、文珠列釋迦一化上首，余一會菩薩皆攝之；次列賢劫成佛上首，舉彌勒攝賢劫菩薩；後列自在化眾，舉賢護等為上首，余自在化眾皆攝之，自在化眾者，《法華論》所謂「不定行菩薩」。如上所引順廿二願，為此科判。此中普賢為首者，此會所列，悉是彌陀巧方便回向之眾故。</p>
            <p>淨影初三菩薩為賢劫成佛菩薩者未詳，普賢、文殊釋迦會上首，故居初，非賢劫菩薩，故列也，其賢劫成佛菩薩，唯彌勒為上首。《大寶積經》百十〈淨信童女會〉雲：「複有賢劫諸菩薩等，彌勒菩薩而為上首，複有六十無等倫諸菩薩等，文殊師利而為上首，複有十六正士，賢護菩薩等而為上首。」（第百五十五〈無盡慧菩薩品〉亦同之）當知賢劫菩薩唯彌勒，何以文殊、妙德屬賢劫菩薩耶？</p>
            <p>今解：初出家菩薩中列三大士者，此有二解：一約人解，二約法解。</p>
            <p>初約人者，普賢、妙德二大士者，此土願生西方之初，故在此會首，開顯本懷，以勸歸一切眾生，何以爾者？《四十華嚴行願品》說普賢十六願雲：「爾時普賢菩薩摩訶薩稱歎如來勝功德已，告諸菩薩言：『善男子，如來功德經微塵數劫演說，不可究盡，若欲成就斯功德門，應修十種廣大行願，何等為十？一者禮敬諸佛，二者稱讚如來，三者廣修供養，四者懺悔業障，五者隨喜功德，六者請轉法輪，七者請佛住世，八者常隨佛學，九者恒順眾生，十者普皆回向。』乃至普賢菩薩摩訶薩欲重宣此義，普觀十方而說偈言：『願我臨欲命終時，盡除一切諸障礙，面見彼佛阿彌陀，即得往生安樂剎，我既往生彼國已，現前成就此大願，一切圓滿盡無餘，利樂一切眾生界，我此普賢殊勝行，無邊勝福皆回向，普願沈溺諸眾生，速往無量壽佛剎』。」（《行願鈔》第三）</p>
            <p>又《文殊發願經》雲：「願我命終時，滅除諸障礙，面見阿彌陀，往生安樂剎。生彼國已，成滿諸大願。阿彌陀如來，現前授我記，嚴淨普賢行，盡未來際劫，究竟菩薩行」。（已上）</p>
            <p>是此二大士發大願，願往生安樂，使諸菩薩亦歸普賢行，是故此經列為上首者有由哉！次二大士列彌勒者，是賢劫成佛之首故，斯經之要，付囑彌勒當來成佛時複說此法如今日，此法即是一切諸佛出世本懷故，千佛次第出世，各弘傳此法，「次如彌勒」有此義，舉彌勒而為賢劫成佛上首也。</p>
            <p>二約法解者，此中普賢是方便門，巧方便回向之主故，文殊是智慧門，彌勒是慈悲門，受佛付屬，慈流無限故，順三種順菩提門德故。初列三菩薩，而為一會上首也。（《論注》雲：「智慧方便是菩薩父母，般若者，達如之慧名，方便者，通權之智稱，智慧方便相緣而動，相緣而靜」等，智慧方便不相離，故二大士為上首，然巧方便顯還相回向，故普賢為先，顯此《經》以佛回向為眾生因果之正意。）然此《經》雲「普賢、妙德、慈氏菩薩」等，故似三大士同為賢劫中菩薩，然《唐譯》「等」字為「及」字，以彼解之，「賢劫中」句唯及彌勒明矣。</p>
            <p>「普賢」名義如《法華祥疏》十二（三十六）、《探玄》十六（九左）等（《音義》）；「妙德」如《應音》三、《大日經疏》等；（《音義》）「慈氏」如《音義》及《探玄》十二（廿六）等（《音義》）。「賢劫」者如《探玄》十六引《大悲經》第三（《音義》）。</p>
            <p>二列自在化眾</p>
            <p>又賢護等十六正士.善思議菩薩.信慧菩薩.空無菩薩.神通華菩薩.光英菩薩.慧上菩薩.智幢菩薩.寂根菩薩.願慧菩薩.香象菩薩.寶英菩薩.中住菩薩.制行菩薩.解脫菩薩.</p>
            <p>淨影雲：「舉初格後，總以標列（初二句），『善思議』等就其所等，隨別以列。」此順《唐譯》加「所謂」二字。義寂《疏》以「善思議」已下為十六正士外。憬興伴之雲：「若善思議等即十六正士者，應言十五正士，不爾，標列有相違故，與《無盡意經》中十六菩薩名異故。」了惠朋義寂，而以《如來會》為不正也。峻公從淨影，以《唐譯》為證。</p>
            <p>又《文殊師利嚴淨經》標十六正士，次下出四正士（光英、惠上、寂根、願惠）歎其德，其名全同今經。故知至所等、至十五之難者，《大論》標十六，但列四菩薩，《寶積》列十名，《勝思惟》列十七，增減隨宜，經家意樂，何以闕一容為別類乎？云云（已上《會疏》意）</p>
            <p>此意雖言十六正士，與他經說不同。（此有二義，一雲：此非別人，但名不同耳。例如秘密教中普賢為金剛手，文殊為金剛剎，虛空藏名曰金剛寶也。一雲：今經一途說，不可與他經例同，何以名別為非十六正士乎？（師說））</p>
            <p>此二說是非雲何？今謂二義中，峻公義道理文證極成矣。引慈覺大師《念佛道場懺悔方法》證今經善思議等十六正士為正說，近來《渧記》亦從峻公。《略箋》、貫思其義杜撰，不足評而已。</p>
            <p>《梵響記》以十六、十四為別類，十六正居家菩薩如《大論》等。「等」言等餘十五正士，及其餘居家、出家菩薩。「善思議」等下列所等十四菩薩，《如來會》言「所謂」等者亦出所等中余出家菩薩，寂根、香象現出家人，何為十六耶？云云。此義甚非。今經「等」言在十六之上，何言「等」二種乎？（居家、出家）況複《如來會》無「等」言，何言出所等，其非可見。</p>
            <p>今謂：列自在化中，此土居家菩薩謂「賢護等十六正士」，舉初等餘。又有他方來自在化菩薩，與十六正士合說，善思議等是也，自在、家類同故合說，善思議等是他方來菩薩，同是居家自在化菩薩，故與十六正士合明焉。經末既雲「及十方來諸大菩薩」，其義彌明矣。</p>
            <p>何以知善思議等他方來？按《四童子經》上（十一）〈現生品〉說：東方去此佛剎十千俱胝，有一世界名「寶鳴」，佛名「師子鳴聲如來」，有一菩薩名「善思議」，應托來到此土，化生阿闍世王宮內；南方去此五百億世界有一世界，佛名「寶積善現如來」，有一菩薩名「寂靜轉」，（《魏》：信惠，《唐》：惠辨才。）于此舍衛城內生大居士似師子家；西方去此過八億百千佛剎樂音如來所，有一菩薩名「無攀緣」（法雨泥）（今《經》：空無，《唐》：觀無住。），于此波羅奈國，化生大居士善鬼家；北方去此六萬四百千億佛土，住菩提分，轉如來所，有一菩薩名「開敷神德」（神通華泥）（《今經》：神通華），生此毗耶離城大將師子家。此四童子與無量大眾，共來沙羅雙樹所，恭敬供養。（取意）亦出《般泥洹經》（與《四童子經》同本）。</p>
            <p>又《佛名經》第七（廿）說光英、慧上、寂根、願慧四菩薩從四方佛土來集此界之相。又《文殊師利嚴淨經》上說光英、惠上、寂根、願惠四正士從四方來，同之。（《會疏》一（三十四左）引）又《月燈三昧經》第三說香象菩薩從東方阿閦佛與耶由多菩薩共來問訊釋迦牟尼佛。其餘智幢、寶英、中住、制行、解脫等，雖未見經證，准前思之，必是應他方來大士也。</p>
            <p>初列賢護等十六正士者，彰此法不以出家發心為本，次列他方來者，彰十方佛土中，悉以此法為出世大事故，共來精進求此法。又標正宗所說。（己上師說）</p>
            <p>「賢護」者，《法華論》雲：「如魃陀婆羅菩薩等十六賢士，具足菩薩不可思議事，而常示現種種形相。」《上生經疏》上曰：「梵雲『跋陀婆羅』，『跋陀』者賢義，『婆羅』者護義，此雲賢護菩薩，具大賢德，護念眾生，弘護佛法，故名『賢護』。」《琳音》十九（十二）雲：「諸經中或在梵語名『跋陀婆羅』，即佛在世時王舍城中賢護長者，白衣菩薩。」《大論》七雲：「魃陀婆羅，秦言『善守』。」（文）</p>
            <p>「十六正士」者，「正」謂正道，「士」謂士夫，在家之稱。此等大士外現凡形，內深達正道故，居家名為「正士」。諸經中多說賢護等十六正士，《勝思惟梵天經》、《思益經》等列十六名，其名各不同。（《會疏》三十四右所引）（《梵響》二（九）依《勝思惟經》、《大品經》等列十六正士名，可見。更雲：天竺十六正士，居家最初立名，《思益》、《大品》所列也，此依最初耳。後隨所應列十六名，《文殊師利嚴淨經》等是也。）</p>
            <p>《大論》標十六，但列六名。（《會疏》卅五右引）何經中賢護居十六首者？此菩薩居家，具廣大德，作佛事過出家，如來特褒其德，具班同行乎。（如《會疏》引《七佛神咒經》等）若依此經別意，《般舟三昧經》中，此跋陀和菩薩是念佛三昧發起人，親見彌陀授來生因，故來此勝會，欲開顯念佛三昧故。又顯一代所說念佛朝宗此經。</p>
            <p>「善思議」等者，憬興作相對釋，此本效惠沼《最勝經疏》。嘉祥《疏》略釋。《會疏》（卅八左）潤色《祥疏》者好矣。</p>
            <p>或曰：「善思議」已下列他方來者，詮示此經正宗所說法門，謂善思議（《唐》：善思惟）表五劫思惟說偈發願因相；信慧表明信佛智無上智慧；空無（《唐》：觀無住）、神通華（《唐》：善華神通）表法藏永劫因行，說住空、無相、無願之法故，神通力集萬行德華，以大莊嚴具足眾行，令諸眾生功德成就故；光英（《唐》：光幢）（光明英發嚴淨，遊東方無憂首佛土）、慧上（智上）（空慧最勝嚴淨，在南方慧王如來土）、智幢（智慧最勝如幢）、寂根（境智寂滅，根本嚴淨雲「寂根」，在西方智積佛土）表光壽無量，光英是光明，寂根是壽命，由智慧為上之行成光明無量，般若幢能摧五陰魔，成壽命無量，故願慧（《唐》：慧願）嚴淨；（雲在北方釣鎖如來佛土）香象、寶英（《唐》：寶幢）表彌陀願力攝生，彌陀智願廣大無能測者名「願慧」，願力無窮如大香象，故名「香象」，無量功德寶而莊嚴願海，令無功德者證入涅槃界，故名「寶英」。（香象，《唐》雲「乾陀訶提」，《應音》三（廿二）：乾陀呵盡菩薩，新道行作香象菩薩是也。《華嚴》〈菩薩住處品〉雲：「北方有菩薩，住處名香聚山，過去諸菩薩常于中住，彼現有菩薩名香象，有三千菩薩眷屬常說法。」（文）《維摩》雲「香象菩薩」。什曰：青香象也身出香風，菩薩身香風亦如是。）中住者，彌勒下而同凡夫者，欲使凡夫齊彌勒是中住義；制行表五善五惡，制惡行善，故制行義也；解脫，身獨度脫，獲其福德，度世上天泥洹之道故。《唐譯》略中住、制行、解脫三者，略省「佛告彌勒」已下五善五惡等故，思之。（已上師說）</p>
            <p>第三歎高德有二：一略歎，二廣歎（「入佛法藏」已下）。初中亦二：一先標所歸（「皆遵」二句），二彰其德用（「安住」二句）。初先標者：</p>
            <p>皆遵普賢大士之德.具諸菩薩無量行願.</p>
            <p>《影疏》「皆遵」等一句為總結上文，故曰：亦得名簡上（簡上聲聞眾結文雲「皆如斯等上首者也」）異下（簡下歎德）。「具諸」等句屬歎德。（《會疏》卅八右誤雲：淨影意以上二句同攝列名者娛矣。）法位亦同攝列名，望西從之。《祥疏》「皆遵」已下為歎德，義寂、憬興同之。</p>
            <p>今亦屬歎德中，於略歎中，舊解科（《會疏》、《梵響》同意）雲「此二句總歸上首德」者。《觀經》文殊為上首，此經普賢為上首，而諸余文殊、彌勒、賢護等在家、出家菩薩皆悉歸上首普賢大士德，普賢大士德者，十大願是也。</p>
            <p>霖師雲：「彌陀願言：來生我國者，頓極一生補處，現前修普賢之德。是以普賢在《華嚴》先願往生，余菩薩不願者，時機未熟也。今時機淳熟，普賢為上首，一切菩薩皆遵普賢大士之德，修無量行願，《文殊師利發願經》等文可見。」（文）</p>
            <p>古師意皆以普賢菩薩為所遵，余諸菩薩為能遵，故推其高德為上首也。（法位）若爾，文雲「皆」，又雲「鹹共」（《唐本》）者，承上而雲「皆」，上所列之中，除普賢菩薩，余諸菩薩為皆共乎？似未穩。若總指上普賢已下為皆遵者，能遵中既有普賢，豈其謂普賢歸普賢而可乎？是以今科雲「標所歸」，所歸者，即指彌陀二十二願之意，高祖言「還相回向」，為歸普賢之德是也。「皆遵普賢大士之德」者，顯願文「現前修習普賢之德」也，「具諸菩薩無量行願」者，顯願文「超出常倫諸地之行」也，此乃與舊說異，思而可見。</p>
            <p>「遵」者，《琳音》五十七（十八）：子倫反，遵，循也（孔注《尚書》）、行也（郭注《爾雅》）、習也（《蒼頡篇》）、從也（《爾雅》）。願文所謂「修習」，《唐譯》雲「修」，並意同。</p>
            <p>問：皆遵者為局菩薩耶？將通前小眾耶？</p>
            <p>答：前雲一切大聖等。此明此經小眾即是大菩薩，故知自下之文正被菩薩，義貫聲聞眾，廣（菩薩）略（聲聞）互相通故。</p>
            <p>「普賢」者，《探玄》十六（九）雲：德周法界曰「普」，用順成善稱「賢」。此約悲智因中普賢也。《涼疏》一之下：果無不窮曰「普」，不舍因門曰「賢」。諸注多取諸位普賢，今是佛後普賢也。（《涼疏》〈世界成就品〉曰：普賢有三：一位前普賢，但發普賢心，非今所用；二位中普賢，即等覺位故，此居佛前；三位後普賢，謂得果不舍因行故。）</p>
            <p>今亦佛後普賢也，以從果向因之相故，然末經所說與此根本經異，彼約理性，故雲「德周法界」。又《義章》雲「故經說普賢菩薩依如如不依佛國」等。又《理趣經》雲「一切有情皆如來藏，普賢菩薩自開示。」此等皆約理本。</p>
            <p>今按：此經所言普賢者，《華嚴行願品》普賢自說十大願。（《會疏》一（三十七）引云云）此十種行願顯普賢名，謂第十普皆回向彰「普」義，第九恒順眾生顯「賢」之義，初禮敬諸佛乃至第八常隨佛學八，《行卷》攝恒順眾生中，禮敬、稱讚、供養、懺除、隨喜等皆為恒順眾生，故攝入第九中。何者？其禮敬諸佛、稱讚如來、廣修供養等，願文所謂「遊諸佛國，修菩薩行，供養十方諸佛如來，開化恒沙無量眾生」之相也。開之，次出供養諸佛願（二十三）、供具如意願（二十四）等，卷之，則只是廿二願遊諸佛國等。故知前「供養諸佛」等八句即廿二願相，此八句皆攝恒順眾生，故說「為眾生故」等，其「修菩薩行」次述「超出常倫諸地之行」等，當知十種行願名「普賢」也，第九、第十顯賢義，次文「唯此願王不相舍離」等者述普皆回向之相，故文曰：「我已往生彼國已，現前成此大願，一切圓滿盡無餘，利樂一切眾生界，我此普賢殊勝行，無邊勝德皆回向，普願沈溺諸眾生，速往無量壽佛剎」。既言「我既生已，成此十種大願，以之悉回向，普願令生。」明知普賢生彼，用彌陀巧方便回向故，普賢行願得成普皆回向，不爾，則何得普皆！由之言之，《華嚴》中僅開普皆之端，而未顯其本，至此經即阿彌陀佛四十八攝諸眾生，是顯其普皆回向之本也，故此經名「根本經」，亦名「具足往生經」，言「我普賢殊勝行，無邊勝福皆回向。」普願者用彌陀巧方便回向為己有，故成「普皆回向」。於此知由彌陀願力立普賢名，然普賢名出廿二願，《行願品》十種行願即是二十二願之廣大注解，應知。非既有普賢大士，而後有彌陀因誓，彌陀願中既有普賢之德之誓，而菩薩由之立其名而已。</p>
            <p>「普賢大士之德」者，《唐譯》雲「普賢之道」，以德易道。道者，共由之義，（《增韻》：道者，三才萬物共由者也。）三世十方無不由此，故說以為道，即是彌陀方便門第二十二願之道也。今本普賢大士之德者，願文雲「普賢之德」，此彰從果向因之相，還相回向為從果向因。鸞師但淨穢相對雲「還來穢國度人天」，此意狹，高祖意從果向因為還相，其義寬。非但還穢國，或地前、地上，或大小，或供養諸佛等，一切無所不示現。故今所謂還相德，即十大願是也，應知。</p>
            <p>「具諸菩薩無量行願」者，影雲「六度四攝等行，無量菩提願」，祥雲「備十地無量行願故雲具行願」，各據一義。今謂超出常倫諸地之行。言「諸菩薩」者，猶言諸地，或地前、地上，或初地、二地、三地等，菩薩諸地行願無量，故雲「無量行願」也，此行願超出常倫諸地之行故。一行具一切行，一切行具一行，故雲「具」，具足圓滿無缺減故，所謂超出常倫之行願者，四種正修行是也，從如來生，解法如如，故不行而行之行願也。《行願品》雲：「到極樂世界已，即見阿彌陀佛，於一念中，所有行願皆得成就。」此彰由彌陀巧方便回向得成就無量行願。</p>
            <p>二彰其德用</p>
            <p>安住一切功德之法.（法中，《唐本》）遊步十方.行權方便.</p>
            <p>《唐譯》缺此二句。次二個願即開說此二句，謂等覺八相也。</p>
            <p>淨影意：歎德二，一歎權實二德，二歎二利德（「其所修行」已下）。初中亦三：一就自分略歎（「具諸」已下三句），二就勝進分廣歎（「入佛藏」下），三雙以結歎（「具足功德微妙」已下）。初略歎中（就自分），「具諸」等二句先歎實德，「遊步」等一句歎權德。</p>
            <p>《祥疏》意：「皆遵乃至究竟彼岸」略歎，「於無量」下廣歎。初略歎中二：初至「安住」三句歎齊普賢入法界行，「遊步」等二句歎外化，「入佛」等二句歎自行也。</p>
            <p>了惠用淨影自分、勝進、權實科，蓋化他為權、自行為實者依嘉祥。《會疏》「安住」等二句內實德，「遊步」等二句外權巧，亦不出淨影。《略箋》「安住」句明自行，「遊步」句明化他事，自行既實智冥實理，具過恒沙功德而不動轉，故雲「安住」等，自行已成，遊十方而成攝化佛事云云。權乃權謀，暫用還廢，對實雲權者未可，如《渧記》破，《渧記》准天臺意，「安住」等自行權實，（隨自意）本願一乘，自利利他，圓滿無退轉，故雲「安住一切」等也，「遊步十方」等乃化他權實。（隨他意）謂八萬四千道教，若權若實，皆是為本願一乘而說隨宜方便等。</p>
            <p>此等諸釋似拘古師權實矣，今此二句歎其能遵功德德用，故科雲「歎其德用」。</p>
            <p>師說雲：安住者，淨影雲：「德成無退故曰安住。」此釋為得，下文雲「佛所住者，皆已得住」故，一切功德之法者，指佛果功德。《行願品》雲：「普賢菩薩稱歎如來勝功德已，告諸菩薩言：善男子！如來功德，假使十方諸佛窮劫演說，不可窮盡，若欲成就此功德門，應修十種廣大行願。乃至即得往生極樂世界，到已即見阿彌陀佛，是諸人等，於一念中，所有行願皆得成就。」（文）以此文證，一切功德之法者，即是佛果功德無窮盡也，修得之者即是十大願也，由普皆回向，故使一切眾生悉往生極樂世界，到已見阿彌陀，一念中所有行願悉成就者，即是一念中由成行願，故安住如來一切功德之法也，《論》主所雲「功德大寶海」者是也。到彼國已，即見阿彌陀佛時，得寂滅平等法，名「安住一切功德之法」，菩薩得報生三昧，以三昧力故，能一念、一時遍十方世界，種種示現，教化度脫一切眾生，常施作佛事，「遊步十方」等即其義也。我已具足普賢行願，故自在遊化十方，遊化神通自在也。祥雲：「乘通遊機故雲『遊步』，善巧度物故曰『行權』。」今謂「遊步」是自在義，「行權方便」者，十界化行無感不應故。（已上）</p>
            <p>二廣歎中二：一就八相化事歎，二就自在化行歎（菩薩經典）。初中亦三：一通標權實德，二別辨世界（處兜率天），三結列十方（「具足功德」已下）。初通標權實德：</p>
            <p>入佛法藏.究竟彼岸.於無量世界.現成等覺.（影、祥本「等覺」作「正覺」）</p>
            <p>《唐》雲：「到諸佛法究竟彼岸，願於一切世界中成等正覺。」</p>
            <p>此中初二句標實德，後二句標權德，故雲「通標」。淨影就勝進分歎權實德者未可，此經八相化事開說還相回向補處之相，與諸經所說異，何得約勝進分乎！然影、祥約「現成正覺」本，憬興依「現成等覺」本，是以解釋亦不同。</p>
            <p>《影疏》雲：「初實中，言『入佛法藏』者，明因上升，如來藏中過恒沙法名『佛法藏』，（現本脫此四句，憬興所《疏》牒有四句，可加此。）證會名『入』，『究竟彼岸』彰果畢竟，涅槃名『彼岸』，到名『究竟』。」（《鈔》雲：「菩薩當位內證外用為『自分』，于菩薩位分具佛果內證外用名『勝進』。故淨影雲：「依菩薩法修自分行乃至依佛法修勝進行。」）</p>
            <p>祥雲：「『入』言達解，名理為『藏』，解契宗原故雲『入藏』。」（文）</p>
            <p>《興疏》破淨影雲：如來藏即佛性義，而言證會恒沙德法名因上升者，即違經雲「見佛性時得無上覺」故。（違教失）若證佛性，非菩薩果，至涅槃岸應非圓寂果故。（違理失）</p>
            <p>今即「入」者，達解究竟證解，知如實自利利他，故雲「入佛法藏」，即《法華》中「善入佛慧，通達大智」也。「彼岸」者真理，證此實性雲「究竟」，即彼經「到於彼岸」。《影本》約勝進分，故言其分證，何妨之有耶！</p>
            <p>了惠（一三十右）會釋亦未詳。憬興自解全據嘉祥，諸家皆從之耳。</p>
            <p>師說雲：諸釋皆約通途，此經所說，從果向因菩薩，既安住真實證果已，乘普賢德，或現補處示八相，何雷同通途乎？雲「入」、雲「究竟」者，彰上「安住」。然則佛法藏及彼岸者，即上所謂如來一切功德寶藏、佛果功德也，此之功德大寶海說言「佛法藏」，即是佛所得一乘也。此之菩薩，證入誓願一佛乘，能契佛所得涅槃，故雲「入法藏究竟彼岸」，下文雲「究竟一乘至於彼岸」，即與今同，此明菩薩實證也。</p>
            <p>「於無量世界」等者，示其權德。</p>
            <p>淨影雲：「此總歎勝進故，舉成佛為權德耳。」</p>
            <p>《祥疏》雲：「將欲舉（八相），故先出示八相之處，則是無量世界也。于（「於」字恐「如」字誤）此世界示八相成道，故雲『成等正覺』，意謂無量世界示現八相如此世界。」此釋為優，憬興有說破未的，經本既別，況釋義各異乎！</p>
            <p>今謂：「於無量世界」明化境廣，「現成等覺」顯化行高。初地猶現百佛世界，（《瓔珞經》）況究竟深位乎！</p>
            <p>「現」者《會疏》有二義：一示現義，隨類示，應其身故，如觀音等；二現在義，今雖現在釋迦會中，能遊無量世界，一念一時現八相成道故云云。後義為勝。</p>
            <p>「成等覺」者，舊雲「等覺」，新雲「等正覺」，義即同。影依「成正覺」本，故雲「舉成佛」也。《會疏》有二義：一如來名「等覺」，（《論注》云云）今現成佛相名「現成」等；二一生補處位云云。依前則現於十方世界，現八相成佛故；依後則住等覺而現八相故，二義並通。然此經中菩薩等覺多說一生補處，未有佛果說為等覺者，故約一生補處為正。此經約成道則皆曰「正覺」，下文「得微妙法，成最正覺」，又「如來正覺其智難量」，又「不取正覺」，又「決定必成無上正覺」等，皆不曰「等覺」，又語因極則曰「等覺」，東方偈雲「必於無量尊，受記成等覺」，此即成等覺之義，而不退轉阿耨菩提，同彌勒所得報地，可見。《唐譯》雲「願於一切世界之中成等正覺」，又「願生彼兜率陀天」。新譯「等正覺」即舊譯「等覺」，《唐譯》十一願「若不決成等正覺證大涅槃」等。高祖等正覺、正定聚為一位，豈成佛乎！決定因極位也，況《如來會》有「願」字，是顯入法藏究竟涅槃，而願不住之下住一生補處，以《唐譯》解今經，則約一生補處者為正矣。</p>
            <p>今「等覺」者是總，下八相是補處業耳。然《略箋》以《唐譯》「等正覺」證非因位等覺者，不知新舊譯異，故誤而已。</p>
            <p>《梵響記》：「此經指『等覺』皆雲『一生補處』，今『等覺』者，正等正覺也，《如來會》義別也，彼雲『願於一切世界中成等正覺』，又『願生彼兜率天』等，若是所願分齊者，何悉用舉八相耶！此經義還勝矣。」（文）</p>
            <p>此謬解《唐譯》二個「願」字，令與今經義別。今謂：此「願」字大有意，謂向上則彼雖究竟彼岸而願住等正覺，從果降因故；若望下則願住等覺而生彼兜率天等，此「願」字承普賢行願，此願本以阿彌陀佛為增上緣故，順廿二願，初舉因極位，後舉自在化菩薩，二種菩薩皆由廿二願現因門。故以《唐譯》求今經彌甚深，何誤為義別乎！思之。</p>
            <p>〔此下《渧記》大好〕「於無量世界」句貫下八相一一，則八相一一皆於無量世界不但豎此界，複通十方無量世界。《華嚴》〈離世間品〉說「以無礙淨眼觀十方一切住兜率天菩薩，彼諸菩薩亦見此菩薩廣說八相法，十方一切住兜率天菩薩來詣此菩薩所恭敬供養」等，可准解矣。</p>
            <p>二別辨此界自八，一處天相:</p>
            <p>處兜率天.弘宣正法.</p>
            <p>《唐本》雲「又願生彼兜率陀天」，凡說釋迦八相，諸經散漫，《瑞應經》、《本起經》、《過去、現在因果經》、《佛本行集經》、《方廣大莊嚴經》等也。</p>
            <p>今分別八相義以三門：一分別諸位分齊，二分別開合不同，三約教分別。</p>
            <p>一諸位分齊者：諸經論中凡有五等：</p>
            <p>一如《華嚴》〈賢首品〉及《起信論》，于十信滿位示現八相，《占察經》說四種作佛中，第一信滿作佛當之；</p>
            <p>二如《大集經》中，灌頂住菩薩（十住滿位）能於無佛世界示現八相，《占察經》第二（解滿作佛）當之；</p>
            <p>三《仁王經》〈經菩薩教化品〉明初地八相，《占察經》第三證滿作佛當之；</p>
            <p>四《入如來智德不思議經》明究竟地（一生補處）八相示現，《占察經》第四一切功德行滿作佛當之。</p>
            <p>五《華嚴》〈不思議品〉諸佛念念出生智，此明佛後得智出生八相示現也。</p>
            <p>此五中，前四是因中示現，第五佛後業用也。斯經所明，若依諸師，多是第四作佛。（補處）若依今宗，此中無所屬，以彌陀巧方便回向所作故，因果共不可思議，若強論之，或應在第五之中焉。（一處天相，二下生相（下天托胎），三出生相（「從右脅生」已下），四在家相（「示現」已下，童子二相及受欲相在此中），五出家相（「見老」已下，出家入真苦行），六成道相（「現五」已下，降魔相攝中），七轉法輪相（「釋梵」已下），八入涅槃相（「示現滅度」已下）。嫂妻相攝于在家中，降魔攝成道中，以類分為八相。）</p>
            <p>二開合者：諸經論所說，出沒不同，《法華》龍女成佛唯有二相，或說七相，（降魔攝于成道）或開說九相，或說十相。又如天王如來無出家相，（《大論》）又如寶月佛無苦行及降魔相（《大般若經》）。如是等皆是應同始終，應化身化事故隨機不定也，而說八者，且從大判耳。</p>
            <p>以故此經注家開合亦不同，如嘉祥為八相，合童子、嫂妻二相（《四教儀》雲「納妃」）屬現相，蓋皆現生所經，而不入道要故。如憬興開上二相（嫂妻、童子）、降魔、成道合為九相，降魔是成道前方便故。如淨影加之住胎為十相。義寂亦開往詣道場為十相。望西依憬興。《會疏》約義類分八相，今從之。</p>
            <p>三約教分別者：如《釋簽》五之一（四十一）雲：「若權教中，藏通兩佛前五相同，後三相異。藏教佛斷結成道故，通教無生四諦成道故，成道相既異，轉法輪、入涅槃亦隨不同，雖有不同，總但雲『八相』。八中望別教道皆劣，別教教道望圓證道猶劣，是圓教證道八相，具如《華嚴》雲：『或有佛種種說法，或見在於都率天上，或見來下處於母胎，或見初生，或見出家，或見成道，或見轉法輪，或見入涅槃。』皆言『或』者，二相中皆八相故。」（文）今准釋有四門，如理思之。</p>
            <p>問：妙應無方，化儀千差，何舉此界釋迦八相例歎諸大士耶？</p>
            <p>答：《要解》上（八左）雲：以釋迦八相寄菩薩說。此意有二：</p>
            <p>一示此眾與釋迦同淨土來現眾，此乃主伴無二，互示主伴，主伴二而無二，同一大悲故。下文曰：「佛所住者，皆已得住，大聖所立，而皆已立。」「已」言可見，皆已成佛道眾也。</p>
            <p>二示八相示現一代化儀皆為此經序分，今新改異威儀，說奇特法，住佛所住，即彌陀也，其示現八相，度脫一切眾生者，一時來會，標一代化儀但歸此一法。是以《法華》、《華嚴》以往生為終益，彼猶為彌陀十九願益，第十八真實之利至今經彰已，出世本懷其可知。凡諸經中菩薩歎德長者無過此經，蓋是阿難得佛妙旨述歎之。釋迦已從安養出，八相示現說此妙經，菩薩亦于十方如釋迦尊，八相示現說此妙法，釋迦尊至其處，亦為伴之義，豈可無哉！（已上）</p>
            <p>《會疏》二（五右）三義不出此二義。</p>
            <p>今按：就此經明八相有三重：</p>
            <p>一先辨釋迦八相化事，以歎於普賢等列眾深德，智德不可思議，經列普賢等一百四菩薩歎德雲：「於念念中，現天宮沒受生，出家修行苦行，詣菩提樹下，降魔、成佛、般涅槃相，常不厭舍一切眾生，覺悟令發大菩提。」（文）可准解之。</p>
            <p>二以普賢等八相例於釋迦出化利生，何以然者？</p>
            <p>如《華嚴》〈行願品〉雲：「一剎那中即得往生極樂世界，到已即見阿彌陀佛、文殊師利菩薩、普賢菩薩、觀自在菩薩、彌勒菩薩等。此諸菩薩，色相端嚴，功德具足，所共圍繞。」（文）當知普賢等皆在極樂，共圍繞阿彌陀佛，今從極樂世界中出，釋迦亦然。是以普賢等八相化事如今釋迦化事無異，共是「還相回向」人故。</p>
            <p>三以釋迦出化亦例還來穢國之人。下文雲「示現同彼如我國也」，《和贊》雲：「至安樂淨土人，還五濁惡世，如釋迦牟尼佛，利益眾生無邊。」正此義也。</p>
            <p>具此三重，故舉以顯焉，學者深思。</p>
            <p>「處兜率天」等明處天相。新「都史多」，舊「兜率陀」，或雲「兜術」，或雲「兜駛多」，此雲「知足天」，亦雲「妙足」，欲界中空居天名也。（《應音》十九、《琳音》十二）人間四百年為彼天一晝夜，壽命四千歲，身形長二裏。（《婆沙》、《正法念經》）</p>
            <p>何由住兜率，非餘天？《大論》四（十八）有四說：有人雲因緣（能化修因）業熟（所化機緣）故生；（是一）複次，下地結使厚濁，上地結使利，彼天（兜率）結使不厚不利，智慧安穩故；（是二，《涅槃經》說近之）複次，兜率天壽與佛出世時相會故；（是三，《毗婆沙》七十八有說都史天壽量與菩薩成佛及瞻部州人見佛業熟時分相稱）複次，佛常居中道故，於六欲及梵天中上三下三，於彼天下生中國。（是四）如望西《會疏》二（四十四）引。</p>
            <p>蓋了惠以出世時不定難第三義，一（二十九右）會釋甚鑿。今按：彼第三說即是舉有部異說，《婆沙》有說可以見，何容疑乎！</p>
            <p>又《梵網述記》上本雲：「若依《華嚴》，有十事業住兜率天故，彼《經》四十三雲：此第四天非沈、非逸，易可教化，故生第四，不生餘天。」（文）同第二說，明其相狀如《會疏》二（三左）引《大莊嚴經》。</p>
            <p>「弘宣正法」者，《因果經》雲：「釋迦生兜率天，其名號『聖善惠菩薩』，為諸天主說於一生補處行，亦於十方國土現種種身。」（文）興引《莊嚴經》雲：「為欲證無上覺，乃趣一生補處，從此命終，生兜率天，為彼天子，名『淨幢』。諸天子等百千拘胝那由佗數，大集法堂，圍繞菩薩，聽受所說無上大法，斷諸煩惱，生廣大心。」</p>
            <p>二下生相（下天托胎）</p>
            <p>舍彼天宮.降神母胎.</p>
            <p>初句下天，次句托胎。「舍彼天宮」者，如《會疏》二（五左）依《因果經》明相狀，引《寶積》明舍彼下生之所以。上「降神母胎」者，正明托胎，「母」者摩耶夫人，《上生經疏》雲：「佛母摩訶摩耶夫人，此雲『大術』，早為遷壽。」（文）《探玄》二十雲：「摩耶者，此雲『幼生』，菩薩夫人者，梵名『提婆多』，正翻應名『天後』，古人就義名曰『夫人』。」（文）</p>
            <p>托胎相如《會疏》二（七右）引《大莊嚴經》〈離世間品〉明十種所以。又引《俱舍》會。然降神時，凡有三說：</p>
            <p>一者，《因果經》曰：「爾時菩薩欲降母胎，即乘六牙白象，發兜率宮，乃至以四月八日明相出時降神母胎。」《普曜經》同之。</p>
            <p>二者，《瑞應經》雲「因母晝寢」，《經》雲：「菩薩初下化乘白象，貫日之精，因母晝寢，而示夢焉，從右脅入，夫人夢寤，自知身重。」</p>
            <p>三者，《大論》雲「中夜降神」，此乃從誕生日一年已前，周昭王二十五年癸醜四月八日也，或十五日云云。</p>
            <p>《西域記》雲：「上坐部菩薩以嗢咀羅頞沙荼月二十日夜（嗢咀羅頞沙荼，箕宿名，四月黑半、五月白半也。《婆沙》、《俱舍》光寶三月黑半，四月白半也），當此五月十五日。諸部則以此月二十三日夜降母胎，當此五月八日。」（文）</p>
            <p>依《大莊嚴經》，三月十五日明星出時托神。《經》雲：「菩薩春分中，毗舍佉月（氏月二月黑半，三月白半。若依婆沙等，正月黑半，二月白半為氏月也）不寒不熱之氏宿合時，（此方三月十五日夜氏與月合）白月圓淨，弗沙星（三月白半七日夜鬼與月合）正與月合，其母安穩睡眠時，於母右脅降神而入（弗沙星明星，故是八日曉也）。」</p>
            <p>問：四生中卵、濕二果報劣，應佛不生，化生勝，何故佛不化生，受胎生耶？」</p>
            <p>答：有多義。《影疏》（上十六左）如《涅槃經》略有八義云云。《祥疏》二義與第三、第七同，可見。准他經有住胎相，此經缺之。淨影加之立虛科。如《會疏》（八右）廣辨住胎相。</p>
            <p>第三現生相二，初出胎殊異：</p>
            <p>從右脅生.</p>
            <p>《唐本》雲「于彼壽終降生右脅」，此合托胎出生，故雲「降生」也。爾時，聖後入藍毗尼園中，諸根寂靜，四月八日日初出時，即舉右手，攀無憂樹（彰無苦惱），菩薩漸漸從右脅出，猶如日輪出於雲翳等。如《會疏》廣依《莊嚴經》明其相狀。《興疏》略引經。</p>
            <p>嘉祥雲：「示異凡穢，故從右脅生，右是便，欲明先權後實也。」義寂雲：「為化眾生離左道故，左道非正之法也。漢土貴左道，老子生左脅，梵右為勝。」</p>
            <p>《大集經》雲：「有諸眾生常行左道，菩薩見已，修習右道，為令眾生舍左道故。」《寄歸傳》三：「特崎拏是其右，總明尊便之目。」</p>
            <p>釋尊誕生周第四代、昭王二十六年甲寅四月八日也。日本地神五代，鸕鷀草葺，不合尊治天也，從其至神武天皇即位元年辛西三百六十八年也。誕生日有異說如別處。</p>
            <p>次生時靈瑞（有五：一現行，二放光，三地動，四自稱，五天眾歸仰。（《會疏》））</p>
            <p>現行七步.（《唐本》：見行七步）光明顯曜.（放大光明）普照十方.無量佛土六種震動.（普佛世界六種震動）舉聲自稱.吾當於世為無上尊.（而自唱言：於我一切世間最為尊貴）釋梵奉持.天人歸仰.（釋梵諸天鹹緣親奉）</p>
            <p>此中有五瑞：一現行，二放光，三地動，四自稱，五天眾歸仰，可知。《唐譯》亦大同之。</p>
            <p>初「現行七步」者，現身威。淨影雲：「于十方各行七步（依《涅槃經》），示現丈夫奮迅之力，於十方世界獨出無畏。」祥雲「明過六道」。義寂雲「現七覺法相故」（《華嚴十事》第八）。憬興雲：「菩薩生已，不假扶持，即於十方各行七步，下足之處皆生蓮華，無有怖畏，欲示丈夫超于六道奮迅之力，故行之七步。」（文）此以淨影、祥釋會合經文。《大莊嚴經》及《涅槃經》說十方行七步，今經總雲「現行七步」，義通十方，故雲「十方各行」也。</p>
            <p>「光明顯曜，普照十方」者，二示放光，身光普照，令人覺知佛生。（影、祥）又身光利物故，興及《會疏》（十四左）引《大莊嚴經》。</p>
            <p>「無量佛土，六種震動」者，三明地動，謂震動大地，使魔怯伏。（祥、影、興同之）「震」者，《應音》二（二右）雲：《公羊傳》曰：地震者何？地動也。《周易》：震，動也。經文有從手作振，發也，掉也，掉亦動也。</p>
            <p>六種動者，《華嚴經》雲：一震（隱隱有聲）（影雲：如世空物，振之則下），二動（搖揚不安，如車掉），三吼（發聲），四擊（湧是也，如泉湧，如金沸。），五起（自下升上名「起」，如面起），六覺（動勢令人心覺），是名「六動相」，此各有三，名十八相。《興疏》雲：准《長阿含》，六動有三：一六時動，謂入胎等，今出胎動；二六方動，動、湧、震、擊、吼、爆，謂四方中邊湧沒；三六相動，今所謂六動是也，此各有三，名十八相，謂動（直動）、遍動（四天下動）、等遍動（大千動），餘五皆爾，今所謂即六相動也，故《莊嚴經》雲「六動有十八相」。（已上）明六種所以，如《會疏》引《大論》。</p>
            <p>「舉聲自稱：吾當於世，為無上尊」者，四自稱，《大莊嚴經》雲：「菩薩從右脅出，于時樹下自然湧出七寶蓮華，大如車輪，聖子即便墮其上，無扶持者，自行七步，舉其右手，而師子吼：我於一切天人之中最尊最勝，無量生死於今盡矣，此生利益一切人天。」（已上）</p>
            <p>或《大論》等（《瑞應經》）說：「天上天下，唯我獨尊，三界皆苦，我當安之。」（文）</p>
            <p>《會疏》（十六）引《方便會》明所以，既行七步于十方，光明動十方，自唱亦行十方，自唱尊號，令物歸趣。興具約共六方者，恐付順經意。時其聲普聞，一切三千世界無不歸仰無上尊也。</p>
            <p>「釋梵奉持，天人歸仰」，五明眾歸仰，「釋」謂帝釋，處須彌山頂，「梵」謂梵王，居虛空，舉釋則地天皆攝之，舉梵則虛空天盡攝之。「奉持」者，《說文》：奉，承也。「侍」者，《琳音》四（十四）：《說文》：承也，從人從寺。徐曰：承其不及也。《廣韻》：近也，又從也。親奉侍從名「奉侍」。「仰」，舉也，《廣韻》：反首望也。《詩注》：仰者，心慕之辭。</p>
            <p>《疏》（十一右）引經雲：「說是言已，（自稱）四天大士即以天繒接太子身，置寶機上，天帝釋王自執寶蓋，大梵天王親持白拂侍立左右，時亦難陀、優波難陀二大龍王于虛空中吐清淨水，以灌其身，純黃金色，有四八相，大光普照大千世界，天樂奏空，妙華繽紛等。」（《因果經》、《莊嚴經》）</p>
            <p>《興疏》引《莊嚴經》，可見。是釋梵奉侍、天人歸仰之相也。</p>
            <p>名悉達太子者，《本行集經》九雲：「彼生之日，一切眾事皆悉即成，今我（父王）可為太子立名為『成利』。」（文）《苑音》四雲：「悉達具雲「薩縛頞佗悉地」，（平聲）『薩縛』，一切，『頞他』，事也，『悉地』，成也。言其于一切所應作事，皆既成就也。」（文）《西域記》七雲「薩婆曷刺佗悉陀」。《唐》言「一切義成」。（文）</p>
            <p>四在家相二：一童子相，二受欲相。（現處）初中亦二：初習學相，後試藝相。初習學相者：</p>
            <p>示現筭計.文藝.射禦.博綜道術.貫練群藉.</p>
            <p>淨影雲：「示現」已下是第五童子相，于中有二：一身具眾伎，（「筭計」等）二智解寬廣，（「博綜」已下）博綜道術，知事寬廣，仙道秘術無不博學故；貫練群藉，知教寬廣，世俗異典（四韋陀等）悉知故。</p>
            <p>《祥疏》雲：「下明修學世伎，六藝者，算計是一，（數也）文藝詩書及禮、樂、射、禦是六也。（初一句為六藝）博綜道術者，廣習五明道術，貫練群藉者，含內論。」（文）</p>
            <p>《興疏》初句順嘉祥，後句依淨影。</p>
            <p>「算計」者，《麟音》二（十一）世本雲：黃帝時隸首所作也。《劉法》、《九章》、《孫子》、《五曹》皆計數術也。「文」謂文書，所謂梵寐書等六十五卷也，「藝」謂伎藝才能，《琳音》二十五雲：此方有六藝：禮、樂、射、禦、書、數是也。西方技藝即習五明是也云云。「射」謂《周禮》五射，《說文》從矢作，釋雲：弓弩發於身而中於遠曰「射」。「禦」，《說文》使馬也，乘車馬法也。「博綜」謂廣習也，「貫」謂數數串也，「練」謂久練令熟也。</p>
            <p>今按：示現算計、文藝、射禦者，順此方六藝而明現彼方五明，祥、興此意。</p>
            <p>《唐本》雲：「又現習學書計、歷數、聲明、伎巧、醫方、養生、符印，及餘博戲，擅美過人。」此約彼方五明明故，今約此方，則但六藝耳，故順方譯。</p>
            <p>《西域記》雲：七歲後漸授五明大論，一曰聲明，釋詁訓字、詮目流別；二工巧明，技術、機關、陰陽、歷數；三醫方明，梵咒、閑邪、藥石、針艾；四曰因明，考定正邪、研竅真偽；五曰內明，究暢五乘因果妙理。如《瑜伽》五十三已下廣明。</p>
            <p>初「示現」者，淨影雲：「佛已久知，隨化始學，故曰『示現』。」習學相、算計相等如《會疏》二引經。</p>
            <p>後試藝相</p>
            <p>遊於後園.講武試藝.</p>
            <p>如《莊嚴經》、《本起經》，試藝相為嫂妻事。淨影雲：遊後園下是第六嫂妻之相。于中初「遊於」等者，嫂妻前事，如《本起》說。（太子十七歲事）系象（興流所引）觔力名為「講武」，共射金鼓說為「試藝」。義寂從之，廣引《本起經》。望西用之。</p>
            <p>憬興亦屬納妻科，講武試藝即嫂妻之前事。然舉《影疏》雲「猶有未盡」，故長引經文（《莊嚴經》）了雲：今言講武者，即角力射鼓也，試藝者，即試書運籌也。</p>
            <p>《祥疏》雲：「遊於後園，明學技已，於後園講試之耳。講之言習，試之言用也。」（己上）</p>
            <p>今謂：既習學文藝、射禦等已，于此於後園講習之、試用之。故文勢屬前（童子相），非屬納妻相，故《唐譯》亦無此句，其文藝、射禦等《因果經》太子十歲事也。其《本起經》嫂妻爭太子，十七歲事也，故屬納妃相者非也，故嘉祥可據。</p>
            <p>《會疏》引《因果經》明十歲試藝相，與《莊嚴經》、《本起經》嫂妻事不同，可見。《會疏》亦屬前者大好。</p>
            <p>二受欲相</p>
            <p>現處宮中.色味之間.</p>
            <p>《唐譯》雲：「身處王宮，厭諸欲境，見老病死，悟世非常。」（文）</p>
            <p>今此中亦含「厭諸欲境」句，然則「現處」等句似明出俗所由，現處宮中欲境，厭離不樂故。然此經釋家皆以此句科為嫂妻之相故，今亦屬在家相之中也。</p>
            <p>又可，此句屬下示所厭境，若依此義，則現處者，現身自處五欲中之義也。若依舊科者，淨影雲：「佛實離愛，隨化示居，故曰『現處』。」祥雲：「示、處同，是為示現義也。」此義亦好。</p>
            <p>宮中是見聞皆五欲繁榮之處，於中今舉色、味二境攝余，納妻亦有其中焉。</p>
            <p>「之間」者，猶言之境，其受欲相《會疏》引《因果經》、《莊嚴經》，可見。</p>
            <p>五出家相四：一出家緣，二出俗相（入山、鬚髮），三入真相，四苦行相（端坐）。初出家緣者</p>
            <p>見老病死.悟世非常.</p>
            <p>上五欲是可厭之境，於中見老病死，悟世間無常，此乃出家之緣也。淨影指《本起經》，憬興指《莊嚴經》，《會疏》（廿四左）具引《因果經》，其義備矣。</p>
            <p>「見老」者，東門化老，（淨居天）太子見悟時光遷流，身不可恃；見病者，南門化病人，太子見悟此身大苦聚；見死者，西門化死人，太子見悟，雲一切世間皆有死苦，雲何於中行放逸。此中略北門化僧，非所厭故，唯舉三門所厭境故。北門見沙門，故求學道。</p>
            <p>二出俗相</p>
            <p>棄國財位.入山學道.服乘白馬.寶冠瓔珞.遣之令還.</p>
            <p>《唐譯》雲：「指舍國位，踰城學道，解諸纓絡，及迦屍迦，（《小品般若》、《音義》：此雲光，言有光澤也。）被服袈裟。」(文)</p>
            <p>「棄國財位」者，斷恩愛也，所治國、所有貨財、帝祚寶位，悉舍不取，舍皆無常故。</p>
            <p>「入山學道」者，入無為境也。入山者，踰城入山，如《會疏》引《因果經》明其相。《梵網述記》雲：「《梵網》七歲出家，餘經中十九出家，根機有殊，見聞不同。」又《西域傳》雲：「如來踰城，出時不定，或十九，或二十九，二月七日、（《因果》）三月八日，（《西域記》）或二月八日，（《長含》）或四月八日。（《灌佛經》等所見不同，不可和會。）」</p>
            <p>「服乘白馬」者，「服」謂衣服、寶冠、瓔珞等也。「乘」謂騎乘，所謂白馬也，《本行集》雲「犍陟」，《琳音》十九雲：犍陟，悉達太子所乘朱鬣白馬名也。</p>
            <p>寶冠瓔珞悉與車匿，令還王宮，髻中寶珠奉父王，脫身瓔珞奉之波闍波提（憍曇彌），余嚴身具送耶輸陀羅，此等皆托車匿送遣還城，故雲「遣之令還」。欲令眷屬知菩薩不貪在家名衣上服等故。「遣」，縱也，《廣韻》：送也，《增韻》：又袪也，逐也，發也。</p>
            <p>三入真相</p>
            <p>舍珍妙衣.而著法服.剃除鬚髮.</p>
            <p>正示出家相。《唐譯》雲「解迦屍迦（光澤）被服袈娑」，含「剃除」句，如《會疏》引經：爾時，太子以利劍自剃鬚髮，發願言：「今落鬚髮，願與一切斷除煩惱及習障。」釋提桓因接發而去虛空已，剃發而衣不如法，時淨居天化作獵師，身被袈裟，於其前立。太子言：「汝所著衣是寂靜服，諸佛標幟，雲何著此？」獵師答雲：「以誘群鹿，群鹿見此袈裟，近我，我易得殺。」太子曰：「但為殺生，非求解脫，此太不可，與汝貿易。」獵者答言：「善哉如告。」即脫寶衣而與獵者，自被袈裟。乃是今文既易得，舍自珍妙衣與獵者，自被著法服也。</p>
            <p>嘉祥就獵師覓鹿皮衣者，由獵師答言誘群鹿衣乎，蓋有據乎？蓋「剃發」句為後。</p>
            <p>言「法服」者，袈裟也。《苑音》二（初）雲：「具正雲『迦羅沙曳』，此雲『染色衣』，西域俗人皆著白色衣也。」（文）《四分律》雲：「一切上色衣不得畜，當壞作迦沙色。今略梵語也。又名『壞色』。」《業疏》雲：「本作迦沙，至梁葛洪撰《字苑》，下方添衣，言道服也。」（文）《大集經》雲：「袈裟，名離染服。」《賢愚經》雲「出世服」，《如幻三昧經》雲：「無垢衣，又名忍辱鎧，又名蓮華衣，又名幢相等。」</p>
            <p>《五分律》二十三：「世尊與大比丘俱遊行南方，從山上下見有水田，善作腠畔，言諸比丘，宜著如此衣，或一長一短，或兩長一短，或三長一短，左條葉左靡，右條葉右靡，中條葉兩向靡，此名『割截不共衣』，與外道異，怨家、盜賊所不復取。」（文）</p>
            <p>《十誦律》二十七說：萍沙王謬禮外道以為佛弟子，白佛：願令僧衣與外道衣異。佛敕阿難令制割截衣云云。</p>
            <p>有人引此等諸文，雲制其割截衣者，佛成道已後事也。故今此文及《唐譯》袈娑者共彼外道，不割截衣而已。</p>
            <p>然望西一引《大論》問答未詳，誤以為外道一切皆裸形，故設此問答，殊不知外道中亦有著離塵衣。</p>
            <p>四苦行相</p>
            <p>端坐樹下.勤苦六年.行如所應.現五濁剎.</p>
            <p>六年苦行相如《會疏》（三十二右）引諸文。（初至跋伽仙人住處，問答仙人，所行不免苦。次所教行北阿羅邏仙人處，路於般荼婆山岩上，端坐思惟，而後至仙人處，教修四禪定，得無想報，又得非想非非想處，為究竟解脫問答云云。次至迦蘭住處，問答亦複如是，後至伽闍山苦行林中，思惟苦行六年，如《莊嚴經》）苦行處者，優樓頻螺池側于尼連禪河，至一靜處思惟。《西域記》八雲：目支鄰陀龍池，東林有畢缽羅樹，於是苦行六年，日食一麻、一米麥，經行往來，攀樹後起處。</p>
            <p>何以故行苦行？《莊嚴經》雲：「我今出於五濁惡世，見彼下劣眾生諸外道等，修諸苦行，我今為欲摧伏外道等」。又《方便會》為調伏諸外道，故六年苦行。又《華嚴十事》中雲「為隨順五濁世界眾生故」，今經亦此義也。</p>
            <p>《大論》三十八（二十一左）雲：「諸外道等信著苦行，若佛不六年苦行，則人不信」等。此乃與《十事》中第八「為顯菩薩殊勝行故」同焉。《大論》次文雲：「有外道苦行者，或三月、半年、一歲，無能六年日食一麻一米者，諸外道謂此為苦行之極，於是信受，皆入正道。」（文）</p>
            <p>「行如所應」者，異解紛耘。</p>
            <p>《祥疏》雲：「六年下明學道，先示同邪道，故雲『勤苦六年』。『行如所應』者，行是因，所應是果，果應因行，故雲『所應』。」（文）此解不然，若果應因行者，可言「行如能應」，「所」字難消，又修非道，豈可求邪果乎？</p>
            <p>淨影雲：「勤苦六年，先同其邪，行如所應，翻邪學正道，是其所應修學，順而行之。」（文）憬興斥雲：「若爾，此文應屬成道，如何自許是出家相。自義順《瑜伽》，菩薩雖複修諸苦行，即趣正行之方便，故雲『行如所應』。」此亦於義不分明也。</p>
            <p>《略箋》雲：「其所修行，既應真理，將發惠明，故雲『如』也，未至成道，故不言正應也。」</p>
            <p>貫思議雲：端坐六年，一心念安般，修六妙門，順古佛之法，故言「行如所應」云云。</p>
            <p>《梵響》有二義：一約示現，行無所有處即得，行非非想處即得；（順上文解）二約內證，表修苦行裏自合真行大悲行，所應苦惱眾生。（順下文解）</p>
            <p>後解依《會疏》，《會疏》雲：「准《唐譯》，正是苦行所以也。彼文雲：六年苦行，能於五濁剎中作斯示現，順世間故。『行』謂苦行，『如』謂應同義，『所應』者，是指外道仙人等也，謂六年苦行實非為己身，正是應同愚癡外道、諸天人等，為調伏彼等故也云云。」此義為好。</p>
            <p>有師雲：以新本考之，「現五濁剎」一句應屬上段，而為苦行之所以，言能於五濁剎作斯示現故，是正立苦行因由耳。古注釋攝下恐未可也。不爾，「行如所應」句最為難解。</p>
            <p>六成道相有五：一淨身垢，二趣道場，三坐樹下，四降魔眾，五成正覺。初淨垢者：</p>
            <p>隨順群生.示有塵垢.沐浴金流.天按樹枝.得攀出池.</p>
            <p>《唐本》雲：「順世間故，浴尼連河。」(文)先作六年苦行，而身形消瘦，有如枯木，更無所得，故思惟起至尼連河洗浴塵垢，此順世間，故示有塵垢。菩薩身本來清淨，何垢之有？</p>
            <p>「金流」者，即尼連河，淨影雲「金沙河」，河底有金沙故乎。《應音》第二雲「阿利羅跋提河」，《泥洹經》作「熙連河」，皆訛也。正言「剌拏伐底河」。「剌拏」此譯雲「金」，「伐底」此言「有」，名為「有金河」。《說文》：濯發曰「沐」，洗身曰「浴」。《祥疏》雲：「先既因六年苦行無所得，形清體縮，故入金流洗之也。又以表理，明必以定慧之水斷除結使也。」</p>
            <p>「天按樹枝，得攀出池」者，祥雲：「為示體弱，故須攀枝，又表接物機也。」（文）《因果經》雲：「洗浴既畢，身體羸瘠，不能自出，天神來下（《莊嚴》名阿斯那樹神），為案樹枝，得攀（引也）出池。」《會疏》（三十六左）引用《莊嚴經》雲：「入池澡浴，時魔波旬變其池岸，極令高峻，池邊有樹，名阿斯那，樹神按枝令低，菩薩攀枝得上池岸。」（文）興依此故雲「按枝即池岸樹」。(文)</p>
            <p>然《因果經》沐浴出池後受難陀波羅之乳糜。（于彼林外有一牧牛女，名難陀波羅。時淨居天來下勸供養，地中自然出千葉蓮花，上有乳糜，以奉上太子，即受之已，身體光悅，氣力充足，堪受菩提。）《莊嚴經》前受善生女之乳糜，而後入尼連河而浴。又《莊嚴經》前後有入池，初處一方石，浣苦行弊衣已，入池澡浴，出池，樹下自納故衣，淨居天子上應量衣，菩薩受之，入村乞食。後受善生女乳糜，往尼連河，置缽岸上，剃發入河而浴，浴竟，坐寶座，食彼乳糜。《因果經》但有初澡浴。然彼經初說為洗衣入沐，出池後唯說沐浴受糜。今經說沐浴出池，前後互舉。</p>
            <p>《唐譯》雲「浴尼連河，趣道場」，故此菩薩澡浴已竟複受乳味，身色光淨，往詣道場也。乳糜者，糜，碎也，屑也。</p>
            <p>《莊嚴經》雲：「聚千牛而揲其乳，七度煎煮，唯取其上極精純者，因香粳米煮以為糜云云。」《會疏》二（卅七左）明所以者，《方便會》曰云云。</p>
            <p>二趣道場</p>
            <p>靈禽翼從.往詣道場.</p>
            <p>「靈」謂神靈，「禽」者鳥獸之總名。（白虎通）《爾雅》雲：「二足而羽謂之『禽』，四足而毛曰『獸』。」</p>
            <p>「翼從」者，《苑音》二（十二）雲：「孔安國注《書》雲：翼，輔也。《毛傳》曰：翼，敬也。」《麟音》、《增韻》：恭也，從，隨也，《爾雅》：從，重也，恭敬隨從雲「從」也。</p>
            <p>《經》曰：「菩薩澡浴身體，複食乳糜，身色光澤，往詣道場。爾時亦有五百青雀飛騰虛空，右繞菩薩，雜色瑞雲及以香風而隨映拂。」（《本起經》、《因果經》）淨影依之故雲「如經中說，五百青雀隨從佛後名『禽翼從』，此皆神鳥故曰『靈禽』。」不但五百青雀，《莊嚴經》雲：「複有無量象、馬、牛等圍繞菩薩，發聲哮吼，其音和暢，又有無量鸚鵡、舍利、拘枳羅鳥、迦陵頻伽、鳧雁、鴛鴦、孔雀、翡翠，共命諸鳥，翺翔圍繞，出和音。」《興疏》據之，如具引文。</p>
            <p>《唐譯》無「靈禽」句，但雲龍王迎贊諸菩薩眾，右繞稱揚菩薩。祥雲：「靈禽翼從表德被禽魚，吉祥感征明德被人天。」興雲：「靈禽者表同行眷屬云云。」此依《華嚴》〈離世間品〉十種第三雲：「宿世同行菩薩悉來雲集，以種種莊嚴具恭敬供養。」（《會疏》二（四十左）引）由此言之，或雲五百青雀，或菩薩圍繞，但是宿世同行菩薩，所見不同耳。</p>
            <p>往詣之相如《大莊嚴經》。（《會疏》三十八丁引）</p>
            <p>「道場」者，摩竭陀國菩提樹下成佛道之靈場也。《說文》雲：「治谷田也，從土易聲。」什注《維摩》雲：「佛所座處，于中成道，故雲『道場』。」《維摩義記》二末（廿五）：「菩提果德名之為『道』，『場』者，是其處之別稱，如治穀處名為『穀場』，治麥之處名為『麥場』等。」《探玄》二曰：「得道之處名道場，依主釋。亦如世谷場，簡去粃而擇取真實，此中亦爾，滅惑成德，亦得道即場，故持業。」</p>
            <p>《西域記》雲：「菩提樹垣正中有金剛座，昔賢劫初成，與大地俱起，據三千世界中，下極金輪，上侵地際，金剛所成，周百余步，賢劫千佛坐之而入金剛定，故曰『金剛座』焉。證聖道所亦曰『道場』，大地震動，猶不傾搖。」</p>
            <p>三坐樹下</p>
            <p>吉祥感征.表章功祚.哀受施草.敷佛樹下.跏趺而坐.</p>
            <p>《會疏》（三十九右）引《因果經》，《興疏》引《大莊嚴》大同，可見。蓋《本行集》、《大莊嚴》以「吉祥」為化人刈草人名。</p>
            <p>《觀佛三昧經》為草名，《經》上（十八）雲：「佛告大王，如我去伽耶城不遠，詣阿輸陀樹，吉安天子等百千天子皆作是念：菩薩若于此坐，必須座具，我今應獻天草。作是念已，即把天草，清淨柔軟，名曰『吉祥』，菩薩受已，鋪地而坐。」（文）</p>
            <p>然名「吉安」，或名「吉利」（《本行集》），或雲「吉祥」，同是人名，今經亦同之。《苑音》一曰：《尚書傳》雲：吉，善也。杜注《左傳》曰：祥者，吉凶之先兆也，言刈草人自稱「吉祥」。獻草稅決定正覺之先兆，故草亦名「吉祥」。又吉祥之所獻，故亦名「吉祥草」，無違也。</p>
            <p>「感」，《說文》：動人心，《廣韻》：動也，《增韻》：感，應格也。</p>
            <p>「征」者，《琳音》一雲：杜注《左傳》雲：驗也，《說文》：象也。案事有象可驗曰「征」，從壬從微省。</p>
            <p>淨影雲：「初感吉祥，而為征瑞，其吉祥者，是刈草人，經中亦名為『吉安』也，安、祥義同。佛將成道，感見此人而為征瑞，知己定當成吉祥果，是故名為『吉祥感征』。即以此人表（明也，彰也，著外雲「表」。）己所成功果福祚（「祚」，祿也，福也，祥也，報也。），是故名為『表彰功祚』。」《興疏》亦同之。</p>
            <p>「哀受施草」者，祥雲：「表物獻微情乃至草薄之物，無不哀受故，受草而敷之而坐也。」（文）佛心哀吉祥之情實，受其施草也。</p>
            <p>「敷佛樹下」者，佛取草而自敷布菩提樹下也。</p>
            <p>《唐譯》雲：「爾時，受草自敷菩提樹下，結跏跌坐。」（文）佛在樹下成佛名「佛樹」，亦說為「道樹」，亦名「菩提樹」。（《維摩義記》一（四十四））</p>
            <p>《西域記》曰：「畢缽羅之樹，佛在世高數百尺，數經殘伐，猶高四五丈，佛座其下成覺，因而謂之『菩提樹』焉。莖幹黃白，枝葉青翠，冬夏不凋，光鮮無變。每至如來涅槃之日，葉皆凋落，頃之複故。」（文）</p>
            <p>「跏趺而坐」者，《應音》七（二右）雲：跏趺，古遐切，《爾雅》：加，重也，今取其義，則交足坐也，結交趺坐是也。經文作「跏」，文字所無等。《琳音》八（十左）雲：「跏趺，上音加，下音夫，皆俗字也，正體作『加跗』。」鄭注《儀禮》雲：「跗，足上也。」顧野王曰「足面上也」。按《金剛頂》等，結跏趺坐略有二種：一曰吉祥，二曰降魔云云。今安吉祥之坐，手作降魔之印也。</p>
            <p>淨影雲：「蓋乃隨人見聞不同，若論菩薩見佛，如來從金剛際起金剛坐上至道場處之成佛，如《涅槃說》。凡夫二乘唯見如來吉安取草，敷而為坐，如此中說。」（文）</p>
            <p>《大論》三十四（九右）曰：「聲聞經中說敷草，摩訶衍經中隨眾生所見，或有見敷草樹下，或見敷天綩綖，隨其福德多少，所見不同。複次生身佛把草樹下，法性生身佛以天衣為坐，或勝天衣。」（文）今約摩訶衍所見，故雲敷草於樹下而坐。</p>
            <p>問：依天臺三藏教，佛敷草而坐，乃至圓教佛虛空為坐，今經佛似藏教佛，豈不淺近乎？</p>
            <p>答：此經八相明應化身儀，順五濁剎，故隨凡夫可見說。若如大菩薩，即應見尊特，道場樹亦同之。</p>
            <p>四降魔眾有三：一激發，二魔逼試，三菩薩降伏。</p>
            <p>奮大光明.使魔知之.魔率官屬.而來逼試.制以智力.皆令降伏.</p>
            <p>初二句激發相，明欲降魔而先放大光，使魔知菩薩成道，如《會疏》二（四十二丁右）引經。</p>
            <p>「奮」，《應音》七（十九）：《廣雅》：奮，振也。鳥之奮迅，即毛起而身大故，字從（音雖）在田上。《琳音》一（十四）：鄭注《禮記》：動也，《說文》翬也，郭璞雲：翬翬然飛貌也。今振大光明，勢動魔宮殿。</p>
            <p>「大光明」者，放眉間白毫相光明也，使魔知之者，光明中說偈，告來樹下共相校也。《大方便會》四十三云云。</p>
            <p>魔者，《大論》明四種魔：煩惱、五眾、死、天子。今指天子。魔，《應音》二十二（初）曰：「莫何切，書無此字，譯人義作。梵言『魔羅』，此翻名『障』，能為修道作障礙故。複言『殺』者，常行放逸，斷慧命故。或雲『惡』者，多愛欲故。」又七（四右）雲：「言魔波旬者，訛也，正言『波卑夜』，此雲『惡』者，謂常有惡意，成就惡法也。或言『惡魔波旬』，存二音也。」</p>
            <p>《琳音》十二（三左）：「魔鬼，上音摩，本是梵語略也，正梵音『麼（莫可反）羅』，《唐》雲『力』也，即他化自在天中魔王波旬之異名也。此類鬼神有大神力，能與修出世法者作留難事，名為『魔羅』，以『力』為名。」又略去四字，又（十三）雲：「字書本無此字，譯者變『摩』作之。」</p>
            <p>《輔行》雲：「古譯經論『魔』字從石，自梁武來，謂魔能惱人，字宜從鬼。」</p>
            <p>《淨影疏》：《涅槃》說八，四種（煩惱、五陰、死、天魔）大小通說，更加無為四倒之心（無常、苦、無我、不淨）為八。今此所論偏降天魔，違其自行正智降之，違其利他通力伏之，故雲「智力皆令降伏」。（巳上）</p>
            <p>「魔率官屬，而來逼試」者，次明魔逼試。（「屬」，附也，類也。「逼」，《爾雅》：迫也，《杜注》：近也。「試」：《增韻》：嘗也、探也、較也。）</p>
            <p>《唐譯》雲：「見魔合圍，將加危害。」魔軍逼試之相如《因果》（《會疏》二）、《莊嚴》等經。（《興疏》）又《觀佛三昧經》廣明。</p>
            <p>《唐譯》有「見」言，與現同，示已久降伏故。如《維摩經》（〈不思議品〉）雲：「爾時，維摩詰語大迦葉言：仁者，十方作魔王者，多是住不可思議解脫，菩薩以方便力教化眾生，現作魔。」（文）當知如來久降竟，然為此界邪見外道等，示現顯佛威德。今經無「現」字，然「奮大光明」二句自含其意。</p>
            <p>《大論》五十（十四左）雲：「爾時，菩薩作是念：欲界魔王心未降伏，放眉間光，令百億魔宮暗蔽不現。魔即瞋惱，集其兵眾，來逼菩薩。菩薩降魔已，十方諸佛慶其功勳，皆放眉間光，從菩薩頂入。」（文）可准解矣。</p>
            <p>「制以智力，皆令降伏」者，後正明降伏魔眾。《唐譯》雲：「菩薩以定惠力，降伏魔怨。」（文）今經舉惠攝定，定者慈心三昧也，力者神力，故知定惠以降伏魔也。淨影雲：「違自行正智降之，違其利他通力伏之，故雲智力令皆降伏。」（文）</p>
            <p>五成正覺</p>
            <p>得微妙法.成最正覺.</p>
            <p>正明成道，其相諸注引經可見。（成道有五，中前四科皆此之前方便）</p>
            <p>依《因果經》，惡魔退散，菩薩心淨湛然，爾時，菩薩正于二月七日夜，放大光明，即便入定，思惟真諦，于諸法中禪定自在，悉知過去所造善惡，即于眾生起大悲心，思惟眾生輪回無救者，至初夜盡。既至中夜，即得天眼，觀察世間，皆悉徹見，如明鏡睹面像，見諸眾生種類無量，此死生彼，隨善惡行，受苦樂報。觀地獄、畜生、餓鬼、人天苦樂，此時菩薩以天眼力觀察五道，而自思惟，三界之中無有一樂，至中夜盡。至第三夜，逆順觀十二緣，知眾生生之本滅。第三夜分破無明，明星出時，得智慧光，斷習障，圓滿成就一切智。</p>
            <p>《大論》五十雲：「菩薩降魔已，十方諸佛慶其功勳，皆放眉間光，從菩薩頂入。是時十地所得功能變為佛法，斷一切煩惱習，得無礙解脫，具十力、四無所畏、四無礙智、十八不共法、大慈大悲等無量無邊諸佛法。」（文）</p>
            <p>「得微妙法」者，淨影雲：「理是妙法，由得此法，故成正覺。」興雲：「不可唯言得理成正覺，今微妙法者，即攝所證果德悉盡之言云云。」理者，所謂諸法實相之道，佛證得此道，故成正覺，何妨之有焉！今謂：佛所得之道，微妙難思議，由之成最正覺。此句攝《華嚴》始成正覺。</p>
            <p>《法華》〈方便品〉雲：「我始坐道場，觀樹亦經行，于三七日中，思惟如是事，我所得智慧，微妙最第一，眾生諸根鈍，著樂癡所盲，如斯之等類，雲何而可度。」（文）</p>
            <p>《刊定記》一曰：「權得曰『成』，至極名『最』，離倒名『正』，開悟名『覺』。」</p>
            <p>第七轉法輪相有二：一請法，二記說。初請法者：</p>
            <p>釋梵祈勸.請轉法輪.</p>
            <p>《唐譯》雲：「梵王勸請，轉於法輪。」今經舉釋、梵攝余，《唐本》唯舉梵王請，請主故。</p>
            <p>《法華》雲：「爾時，諸梵王及諸天帝釋、護世四天王，及大自在天，並余諸天眾，眷屬百千萬，恭敬合掌，禮請我轉法輪。」（文）</p>
            <p>《大論》七（六）雲：「今是釋迦文佛得道後，五七日寂不說法，自言：我法甚深，難解難知，一切眾生縛著世法，無能解者，不如默然，入涅槃樂。是時諸菩薩及釋提桓因、梵天王，諸天合掌，敬禮請佛，為諸眾生初轉法輪。佛時默然受請，到波羅奈鹿林中轉法輪。此中雖有多請，梵王有賢劫千佛請法誓願，故偏舉。」</p>
            <p>《大寶積經》〈密釋金剛力士會〉第九（八紙）說梵王請法發願云云。帝釋是欲主，故舉之。</p>
            <p>今舉二攝餘。（《寶積》九曰：勇群輪王正位，第二子法念曰：諸仁（千子）成佛，當作梵天勸轉輪。《寶積經》雲：「佛告寂意菩薩曰：過去無量劫，勳寶錦淨王如來時，有轉輪聖王，名『勇群王』，千子具足，又有二夫人，一名『不行步』，二名『無虛損』，有二孩童，一名『法意』，一名『法念』，自然現前，法念童坐不行步夫人膝上，法意童坐無虛損夫人膝上，異口同音說偈云云。」）</p>
            <p>「轉法輪」者，《法華文句》雲：「轉佛心中化他之法，度入他心，名『轉法輪』。」（文）</p>
            <p>《探玄記》三（廿五）曰：「法是軌持義，通有四種：謂教、理、行、果。輪是所成義，亦有四：一圓滿之義，以離缺減故；二是具德義，以轂輻輞等悉是皆具故；三有用義，謂摧輾惑障故；四轉動之義，謂從此向彼，即從佛至眾生，亦從彼向此，即從眾生至佛果，故法即是輪，故持業釋也。又輪是喻，況如聖王輪寶，即法之輪，依主釋。」（文）</p>
            <p>《轉法輪優婆提舍》（七紙）：以何義故名法輪？法體是輪，故名「法輪」。如世間銅體是瓶，故名銅瓶。三十七菩提分法是法體也，何名輪？摧破一切煩惱，故名「輪」。請法所由出《大論》第七（五左已下），如《會疏》三初（初丁）略抄。</p>
            <p>問：佛成道後，經幾時節而說法耶？</p>
            <p>答：經論異說，《出曜》、《方等》、《大莊嚴經》逕七七日，《因果》、《法華》同三七日，《大論》說五十日，《四分律》雲六七日，《五分律》雲八七日，《毗婆沙》雲四月，《十二遊經》雲一年。有如是等諸部異說，見別不同，不須和會。若依寶師，有多會釋，可往見。</p>
            <p>《興疏》依《莊嚴經》，（《出曜》亦同）謂初七入定，（住喜悅定，觀菩提樹，居此除諸苦故）二七經行，（大千為限）三七觀樹，（此處得大覺故）四七經行，（此時魔勸滅，魔女障礙遂悔罪複本）五七住目真鄰陀龍宮（龍神守護），六七住尼俱陀樹下，近尼連河，有多外道皆來慰問，七七住多演林中，觀眾生四苦所逼，時商主供養，（北天竺兄弟二人）四王供缽，而後入定，觀世思惟：吾法甚深，不可說，若梵來請即說。時螺髻梵王知如來默然之旨，與無量梵眾來請說法。（多有眾生堪悟入深法）佛默，梵王亦知默然之旨，與釋天及阿迦尼吒天，於夜分中至多演林禮繞，釋天請法，佛默，大梵重請，佛說二偈：我證逆流道，甚深難可見。盲者莫能見，故默不說。世間諸眾生，著彼五塵境，不能解我法，是故今默然。梵、釋聞已憂惱，忽然不現，複于一時，梵王歎摩伽陀國諸外道封著邪見，唯願說法令聞，時世雄佛眼觀眾生上中下三根、三聚，為梵王許說，一切世間天人等有淨信者，聽受如是法，梵王喜去，神唱言：如來今受梵王勸請，於一念之頃，虛空神聞展轉到色究竟天等云云。（略抄）</p>
            <p>大無量壽經甄解第三</p>
            <p>二菩薩眾有四：一標位號，二列高名，三歎高德，四總結歎（如是之等）。</p>
            <p>初標：</p>
            <p>又與大乘眾菩薩俱.</p>
            <p>淨影雲：「『又』者，複重之辭，前列聲聞，更明菩薩雲『又』也，『與』義同前，佛兼彼故雲『與』也。」（文）今謂：「又」者眾之別，與前聲聞眾別，故雲「又」也。</p>
            <p>「大乘眾菩薩」者，以法別人。《唐譯》對前小眾故雲「摩訶薩」，則義意相同。「大乘」者，梵「摩訶衍那」，此雲「大乘」，「大」者，當體為目，包含為義；「乘」者，就喻為稱，運載為功，法喻合舉。（《起信義記》）《雜集論》等明七大性如常。《大集經》第六（廿一）：此乘廣大故言「大」，于諸眾生無挂礙故言「大」，一切智善根之根本故言「大」，無煩惱等黑暗故言「大」，所具光明無所不遍故言「大」，周遍而眼目故言「大」，本性清淨而無穢故雲「大」，斷諸煩惱一切習氣故言「大」。（取意）可准解。《渧記》引《稱讚大乘功德經》（玄奘譯）如來分別解說大乘名，所目諸義云云。</p>
            <p>今按：上小弟子尚非常途，故雲「一切大聖」等，況此中大乘豈可通方乎？是知大乘者一乘，一乘者無有二乘（聲聞或菩薩）、三乘（更加聖道），二乘、三乘者為入一乘，一乘者第一義乘，唯是誓願一佛乘也，應知。</p>
            <p>「菩薩」者，具雲「菩提薩埵」、「摩訶薩埵」，今從略耳。《探玄記》二（廿九）依《佛地論》等總有三釋：</p>
            <p>一菩提是所求佛果，薩埵是所化眾生，即悲智所緣之境，從境立名，故名「菩薩」；</p>
            <p>二菩提是所求果，薩埵是能求之人，能所合目，故名「菩薩」；</p>
            <p>三薩埵此雲「勇猛」，謂於大菩提勇猛求，故名「菩薩」。</p>
            <p>《智度論》同後二義。《論注釋》依《大論》云云。</p>
            <p>「摩訶」雲大，《佛地論》三（十六）：「諸菩薩有三大事名『摩訶薩』，一者數大，以無量故；二者德大，謂住大乘、遊大乘等；三者業大，謂息眾生諸苦惱故，利樂有情是菩薩業。」（文）</p>
            <p>《聖文天子所問經》：「文殊支利以何因緣名菩薩？答曰：天子于菩提分法住持入，故名菩薩，三十四種道品，菩薩萬行，菩薩修習萬行，證入一如際，故名菩薩。又複問曰：文殊支利以何因緣名摩訶薩？答曰：天子入大乘故，滿大智故名摩訶薩。」（文）</p>
            <p>入大乘者謂佛所住，《法華》言佛自住大乘故，下經說「究竟一乘至於彼岸」是也。入大乘是所證境，滿大智是能證智，能所相應，能安住佛境界名「摩訶薩」，此義符順此經。</p>
            <p>二列高名二：一列會眾名，（出家菩薩）二列自在化眾。初中：</p>
            <p>普賢菩薩.妙德菩薩.慈氏菩薩等.此賢劫中一切菩薩.</p>
            <p>已下列名異說紛紜。</p>
            <p>淨影分為二類：一普賢等賢劫成佛菩薩，二賢護等餘劫（《三千佛名經》雲：過去莊嚴劫千佛出世，現在賢劫千佛出世，未來星宿劫千佛出世。今對賢劫、星宿為餘劫。）成佛菩薩。（法位、憬興同之）</p>
            <p>如義寂分為四類，彼《記》雲：「一普賢、妙德為一類，二慈氏等賢劫菩薩為一類，三賢劫等十六正士為一類，四善思議等十四菩薩為一類，並有一千三十三也。」（已上）</p>
            <p>憬興意唯分二類，雖同淨影，分十六、十四同義寂，《大論》中標善守等十六菩薩，而列六人在家菩薩，其名全異今經善思議等名，故今十四為別類。若善思議等為所等，則可謂十五正士，《唐譯》言「所謂」者不正也。</p>
            <p>了惠雲：今辨二師意，（淨影、義寂）各有通塞，謂淨影意初違《悲華》，（彼《經》無諍念王有千太子，悉誓淨土中成佛，其中第八普賢、第二文殊，豈穢土中賢劫佛乎？又說寶海有十五人弟子，悉誓穢土中賢劫成佛，慈氏其第四弟子。）彼經賢劫成佛唯慈氏一人，何三菩薩同是現在賢劫佛耶？後順《寶積》，彼經標賢劫等十六正士，言「所謂善思議」等故，明知非是別類，加之《念佛三昧七日道場懺悔方法》（慈覺）雲：「一心奉請南無賢護菩薩、善思議菩薩、信惠菩薩、空無菩薩、神通華菩薩等十六正士，及十方諸大菩薩摩訶薩。」（已上）此符合《寶積經》耳。次義寂意初順《悲華》，後違《寶積》，違順二義翻上應知。自從義寂，（善思議等為一類）《寶積》為誤乃至引《智論》及《法華》科文。（惠心）別舉十六正士名云云。</p>
            <p>《會疏》一（卅二右）引《大論》雲：「是中二種菩薩：居家、出家。善守等十六菩薩是居家菩薩，慈氏、妙德菩薩等是出家菩薩，觀世音菩薩等從他方佛土來，若說居家，攝一切居家菩薩，出家、他方亦如是。」</p>
            <p>今依此文，出家菩薩亦二類：一文珠、普賢正是釋迦會中之上首，故舉二大士總攝一切餘釋迦會中菩薩；次彌勒是當來賢劫成佛薩埵上首，舉是攝餘賢劫補處大士；後賢護等居家菩薩上首，以攝居家諸菩薩。此義詳悉，近來《渧記》亦從此義。</p>
            <p>今按：初列出家菩薩中有二：初普賢、文珠列釋迦一化上首，余一會菩薩皆攝之；次列賢劫成佛上首，舉彌勒攝賢劫菩薩；後列自在化眾，舉賢護等為上首，余自在化眾皆攝之，自在化眾者，《法華論》所謂「不定行菩薩」。如上所引順廿二願，為此科判。此中普賢為首者，此會所列，悉是彌陀巧方便回向之眾故。</p>
            <p>淨影初三菩薩為賢劫成佛菩薩者未詳，普賢、文殊釋迦會上首，故居初，非賢劫菩薩，故列也，其賢劫成佛菩薩，唯彌勒為上首。《大寶積經》百十〈淨信童女會〉雲：「複有賢劫諸菩薩等，彌勒菩薩而為上首，複有六十無等倫諸菩薩等，文殊師利而為上首，複有十六正士，賢護菩薩等而為上首。」（第百五十五〈無盡慧菩薩品〉亦同之）當知賢劫菩薩唯彌勒，何以文殊、妙德屬賢劫菩薩耶？</p>
            <p>今解：初出家菩薩中列三大士者，此有二解：一約人解，二約法解。</p>
            <p>初約人者，普賢、妙德二大士者，此土願生西方之初，故在此會首，開顯本懷，以勸歸一切眾生，何以爾者？《四十華嚴行願品》說普賢十六願雲：「爾時普賢菩薩摩訶薩稱歎如來勝功德已，告諸菩薩言：『善男子，如來功德經微塵數劫演說，不可究盡，若欲成就斯功德門，應修十種廣大行願，何等為十？一者禮敬諸佛，二者稱讚如來，三者廣修供養，四者懺悔業障，五者隨喜功德，六者請轉法輪，七者請佛住世，八者常隨佛學，九者恒順眾生，十者普皆回向。』乃至普賢菩薩摩訶薩欲重宣此義，普觀十方而說偈言：『願我臨欲命終時，盡除一切諸障礙，面見彼佛阿彌陀，即得往生安樂剎，我既往生彼國已，現前成就此大願，一切圓滿盡無餘，利樂一切眾生界，我此普賢殊勝行，無邊勝福皆回向，普願沈溺諸眾生，速往無量壽佛剎』。」（《行願鈔》第三）</p>
            <p>又《文殊發願經》雲：「願我命終時，滅除諸障礙，面見阿彌陀，往生安樂剎。生彼國已，成滿諸大願。阿彌陀如來，現前授我記，嚴淨普賢行，盡未來際劫，究竟菩薩行」。（已上）</p>
            <p>是此二大士發大願，願往生安樂，使諸菩薩亦歸普賢行，是故此經列為上首者有由哉！次二大士列彌勒者，是賢劫成佛之首故，斯經之要，付囑彌勒當來成佛時複說此法如今日，此法即是一切諸佛出世本懷故，千佛次第出世，各弘傳此法，「次如彌勒」有此義，舉彌勒而為賢劫成佛上首也。</p>
            <p>二約法解者，此中普賢是方便門，巧方便回向之主故，文殊是智慧門，彌勒是慈悲門，受佛付屬，慈流無限故，順三種順菩提門德故。初列三菩薩，而為一會上首也。（《論注》雲：「智慧方便是菩薩父母，般若者，達如之慧名，方便者，通權之智稱，智慧方便相緣而動，相緣而靜」等，智慧方便不相離，故二大士為上首，然巧方便顯還相回向，故普賢為先，顯此《經》以佛回向為眾生因果之正意。）然此《經》雲「普賢、妙德、慈氏菩薩」等，故似三大士同為賢劫中菩薩，然《唐譯》「等」字為「及」字，以彼解之，「賢劫中」句唯及彌勒明矣。</p>
            <p>「普賢」名義如《法華祥疏》十二（三十六）、《探玄》十六（九左）等（《音義》）；「妙德」如《應音》三、《大日經疏》等；（《音義》）「慈氏」如《音義》及《探玄》十二（廿六）等（《音義》）。「賢劫」者如《探玄》十六引《大悲經》第三（《音義》）。</p>
            <p>二列自在化眾</p>
            <p>又賢護等十六正士.善思議菩薩.信慧菩薩.空無菩薩.神通華菩薩.光英菩薩.慧上菩薩.智幢菩薩.寂根菩薩.願慧菩薩.香象菩薩.寶英菩薩.中住菩薩.制行菩薩.解脫菩薩.</p>
            <p>淨影雲：「舉初格後，總以標列（初二句），『善思議』等就其所等，隨別以列。」此順《唐譯》加「所謂」二字。義寂《疏》以「善思議」已下為十六正士外。憬興伴之雲：「若善思議等即十六正士者，應言十五正士，不爾，標列有相違故，與《無盡意經》中十六菩薩名異故。」了惠朋義寂，而以《如來會》為不正也。峻公從淨影，以《唐譯》為證。</p>
            <p>又《文殊師利嚴淨經》標十六正士，次下出四正士（光英、惠上、寂根、願惠）歎其德，其名全同今經。故知至所等、至十五之難者，《大論》標十六，但列四菩薩，《寶積》列十名，《勝思惟》列十七，增減隨宜，經家意樂，何以闕一容為別類乎？云云（已上《會疏》意）</p>
            <p>此意雖言十六正士，與他經說不同。（此有二義，一雲：此非別人，但名不同耳。例如秘密教中普賢為金剛手，文殊為金剛剎，虛空藏名曰金剛寶也。一雲：今經一途說，不可與他經例同，何以名別為非十六正士乎？（師說））</p>
            <p>此二說是非雲何？今謂二義中，峻公義道理文證極成矣。引慈覺大師《念佛道場懺悔方法》證今經善思議等十六正士為正說，近來《渧記》亦從峻公。《略箋》、貫思其義杜撰，不足評而已。</p>
            <p>《梵響記》以十六、十四為別類，十六正居家菩薩如《大論》等。「等」言等餘十五正士，及其餘居家、出家菩薩。「善思議」等下列所等十四菩薩，《如來會》言「所謂」等者亦出所等中余出家菩薩，寂根、香象現出家人，何為十六耶？云云。此義甚非。今經「等」言在十六之上，何言「等」二種乎？（居家、出家）況複《如來會》無「等」言，何言出所等，其非可見。</p>
            <p>今謂：列自在化中，此土居家菩薩謂「賢護等十六正士」，舉初等餘。又有他方來自在化菩薩，與十六正士合說，善思議等是也，自在、家類同故合說，善思議等是他方來菩薩，同是居家自在化菩薩，故與十六正士合明焉。經末既雲「及十方來諸大菩薩」，其義彌明矣。</p>
            <p>何以知善思議等他方來？按《四童子經》上（十一）〈現生品〉說：東方去此佛剎十千俱胝，有一世界名「寶鳴」，佛名「師子鳴聲如來」，有一菩薩名「善思議」，應托來到此土，化生阿闍世王宮內；南方去此五百億世界有一世界，佛名「寶積善現如來」，有一菩薩名「寂靜轉」，（《魏》：信惠，《唐》：惠辨才。）于此舍衛城內生大居士似師子家；西方去此過八億百千佛剎樂音如來所，有一菩薩名「無攀緣」（法雨泥）（今《經》：空無，《唐》：觀無住。），于此波羅奈國，化生大居士善鬼家；北方去此六萬四百千億佛土，住菩提分，轉如來所，有一菩薩名「開敷神德」（神通華泥）（《今經》：神通華），生此毗耶離城大將師子家。此四童子與無量大眾，共來沙羅雙樹所，恭敬供養。（取意）亦出《般泥洹經》（與《四童子經》同本）。</p>
            <p>又《佛名經》第七（廿）說光英、慧上、寂根、願慧四菩薩從四方佛土來集此界之相。又《文殊師利嚴淨經》上說光英、惠上、寂根、願惠四正士從四方來，同之。（《會疏》一（三十四左）引）又《月燈三昧經》第三說香象菩薩從東方阿閦佛與耶由多菩薩共來問訊釋迦牟尼佛。其餘智幢、寶英、中住、制行、解脫等，雖未見經證，准前思之，必是應他方來大士也。</p>
            <p>初列賢護等十六正士者，彰此法不以出家發心為本，次列他方來者，彰十方佛土中，悉以此法為出世大事故，共來精進求此法。又標正宗所說。（己上師說）</p>
            <p>「賢護」者，《法華論》雲：「如魃陀婆羅菩薩等十六賢士，具足菩薩不可思議事，而常示現種種形相。」《上生經疏》上曰：「梵雲『跋陀婆羅』，『跋陀』者賢義，『婆羅』者護義，此雲賢護菩薩，具大賢德，護念眾生，弘護佛法，故名『賢護』。」《琳音》十九（十二）雲：「諸經中或在梵語名『跋陀婆羅』，即佛在世時王舍城中賢護長者，白衣菩薩。」《大論》七雲：「魃陀婆羅，秦言『善守』。」（文）</p>
            <p>「十六正士」者，「正」謂正道，「士」謂士夫，在家之稱。此等大士外現凡形，內深達正道故，居家名為「正士」。諸經中多說賢護等十六正士，《勝思惟梵天經》、《思益經》等列十六名，其名各不同。（《會疏》三十四右所引）（《梵響》二（九）依《勝思惟經》、《大品經》等列十六正士名，可見。更雲：天竺十六正士，居家最初立名，《思益》、《大品》所列也，此依最初耳。後隨所應列十六名，《文殊師利嚴淨經》等是也。）</p>
            <p>《大論》標十六，但列六名。（《會疏》卅五右引）何經中賢護居十六首者？此菩薩居家，具廣大德，作佛事過出家，如來特褒其德，具班同行乎。（如《會疏》引《七佛神咒經》等）若依此經別意，《般舟三昧經》中，此跋陀和菩薩是念佛三昧發起人，親見彌陀授來生因，故來此勝會，欲開顯念佛三昧故。又顯一代所說念佛朝宗此經。</p>
            <p>「善思議」等者，憬興作相對釋，此本效惠沼《最勝經疏》。嘉祥《疏》略釋。《會疏》（卅八左）潤色《祥疏》者好矣。</p>
            <p>或曰：「善思議」已下列他方來者，詮示此經正宗所說法門，謂善思議（《唐》：善思惟）表五劫思惟說偈發願因相；信慧表明信佛智無上智慧；空無（《唐》：觀無住）、神通華（《唐》：善華神通）表法藏永劫因行，說住空、無相、無願之法故，神通力集萬行德華，以大莊嚴具足眾行，令諸眾生功德成就故；光英（《唐》：光幢）（光明英發嚴淨，遊東方無憂首佛土）、慧上（智上）（空慧最勝嚴淨，在南方慧王如來土）、智幢（智慧最勝如幢）、寂根（境智寂滅，根本嚴淨雲「寂根」，在西方智積佛土）表光壽無量，光英是光明，寂根是壽命，由智慧為上之行成光明無量，般若幢能摧五陰魔，成壽命無量，故願慧（《唐》：慧願）嚴淨；（雲在北方釣鎖如來佛土）香象、寶英（《唐》：寶幢）表彌陀願力攝生，彌陀智願廣大無能測者名「願慧」，願力無窮如大香象，故名「香象」，無量功德寶而莊嚴願海，令無功德者證入涅槃界，故名「寶英」。（香象，《唐》雲「乾陀訶提」，《應音》三（廿二）：乾陀呵盡菩薩，新道行作香象菩薩是也。《華嚴》〈菩薩住處品〉雲：「北方有菩薩，住處名香聚山，過去諸菩薩常于中住，彼現有菩薩名香象，有三千菩薩眷屬常說法。」（文）《維摩》雲「香象菩薩」。什曰：青香象也身出香風，菩薩身香風亦如是。）中住者，彌勒下而同凡夫者，欲使凡夫齊彌勒是中住義；制行表五善五惡，制惡行善，故制行義也；解脫，身獨度脫，獲其福德，度世上天泥洹之道故。《唐譯》略中住、制行、解脫三者，略省「佛告彌勒」已下五善五惡等故，思之。（已上師說）</p>
            <p>第三歎高德有二：一略歎，二廣歎（「入佛法藏」已下）。初中亦二：一先標所歸（「皆遵」二句），二彰其德用（「安住」二句）。初先標者：</p>
            <p>皆遵普賢大士之德.具諸菩薩無量行願.</p>
            <p>《影疏》「皆遵」等一句為總結上文，故曰：亦得名簡上（簡上聲聞眾結文雲「皆如斯等上首者也」）異下（簡下歎德）。「具諸」等句屬歎德。（《會疏》卅八右誤雲：淨影意以上二句同攝列名者娛矣。）法位亦同攝列名，望西從之。《祥疏》「皆遵」已下為歎德，義寂、憬興同之。</p>
            <p>今亦屬歎德中，於略歎中，舊解科（《會疏》、《梵響》同意）雲「此二句總歸上首德」者。《觀經》文殊為上首，此經普賢為上首，而諸余文殊、彌勒、賢護等在家、出家菩薩皆悉歸上首普賢大士德，普賢大士德者，十大願是也。</p>
            <p>霖師雲：「彌陀願言：來生我國者，頓極一生補處，現前修普賢之德。是以普賢在《華嚴》先願往生，余菩薩不願者，時機未熟也。今時機淳熟，普賢為上首，一切菩薩皆遵普賢大士之德，修無量行願，《文殊師利發願經》等文可見。」（文）</p>
            <p>古師意皆以普賢菩薩為所遵，余諸菩薩為能遵，故推其高德為上首也。（法位）若爾，文雲「皆」，又雲「鹹共」（《唐本》）者，承上而雲「皆」，上所列之中，除普賢菩薩，余諸菩薩為皆共乎？似未穩。若總指上普賢已下為皆遵者，能遵中既有普賢，豈其謂普賢歸普賢而可乎？是以今科雲「標所歸」，所歸者，即指彌陀二十二願之意，高祖言「還相回向」，為歸普賢之德是也。「皆遵普賢大士之德」者，顯願文「現前修習普賢之德」也，「具諸菩薩無量行願」者，顯願文「超出常倫諸地之行」也，此乃與舊說異，思而可見。</p>
            <p>「遵」者，《琳音》五十七（十八）：子倫反，遵，循也（孔注《尚書》）、行也（郭注《爾雅》）、習也（《蒼頡篇》）、從也（《爾雅》）。願文所謂「修習」，《唐譯》雲「修」，並意同。</p>
            <p>問：皆遵者為局菩薩耶？將通前小眾耶？</p>
            <p>答：前雲一切大聖等。此明此經小眾即是大菩薩，故知自下之文正被菩薩，義貫聲聞眾，廣（菩薩）略（聲聞）互相通故。</p>
            <p>「普賢」者，《探玄》十六（九）雲：德周法界曰「普」，用順成善稱「賢」。此約悲智因中普賢也。《涼疏》一之下：果無不窮曰「普」，不舍因門曰「賢」。諸注多取諸位普賢，今是佛後普賢也。（《涼疏》〈世界成就品〉曰：普賢有三：一位前普賢，但發普賢心，非今所用；二位中普賢，即等覺位故，此居佛前；三位後普賢，謂得果不舍因行故。）</p>
            <p>今亦佛後普賢也，以從果向因之相故，然末經所說與此根本經異，彼約理性，故雲「德周法界」。又《義章》雲「故經說普賢菩薩依如如不依佛國」等。又《理趣經》雲「一切有情皆如來藏，普賢菩薩自開示。」此等皆約理本。</p>
            <p>今按：此經所言普賢者，《華嚴行願品》普賢自說十大願。（《會疏》一（三十七）引云云）此十種行願顯普賢名，謂第十普皆回向彰「普」義，第九恒順眾生顯「賢」之義，初禮敬諸佛乃至第八常隨佛學八，《行卷》攝恒順眾生中，禮敬、稱讚、供養、懺除、隨喜等皆為恒順眾生，故攝入第九中。何者？其禮敬諸佛、稱讚如來、廣修供養等，願文所謂「遊諸佛國，修菩薩行，供養十方諸佛如來，開化恒沙無量眾生」之相也。開之，次出供養諸佛願（二十三）、供具如意願（二十四）等，卷之，則只是廿二願遊諸佛國等。故知前「供養諸佛」等八句即廿二願相，此八句皆攝恒順眾生，故說「為眾生故」等，其「修菩薩行」次述「超出常倫諸地之行」等，當知十種行願名「普賢」也，第九、第十顯賢義，次文「唯此願王不相舍離」等者述普皆回向之相，故文曰：「我已往生彼國已，現前成此大願，一切圓滿盡無餘，利樂一切眾生界，我此普賢殊勝行，無邊勝德皆回向，普願沈溺諸眾生，速往無量壽佛剎」。既言「我既生已，成此十種大願，以之悉回向，普願令生。」明知普賢生彼，用彌陀巧方便回向故，普賢行願得成普皆回向，不爾，則何得普皆！由之言之，《華嚴》中僅開普皆之端，而未顯其本，至此經即阿彌陀佛四十八攝諸眾生，是顯其普皆回向之本也，故此經名「根本經」，亦名「具足往生經」，言「我普賢殊勝行，無邊勝福皆回向。」普願者用彌陀巧方便回向為己有，故成「普皆回向」。於此知由彌陀願力立普賢名，然普賢名出廿二願，《行願品》十種行願即是二十二願之廣大注解，應知。非既有普賢大士，而後有彌陀因誓，彌陀願中既有普賢之德之誓，而菩薩由之立其名而已。</p>
            <p>「普賢大士之德」者，《唐譯》雲「普賢之道」，以德易道。道者，共由之義，（《增韻》：道者，三才萬物共由者也。）三世十方無不由此，故說以為道，即是彌陀方便門第二十二願之道也。今本普賢大士之德者，願文雲「普賢之德」，此彰從果向因之相，還相回向為從果向因。鸞師但淨穢相對雲「還來穢國度人天」，此意狹，高祖意從果向因為還相，其義寬。非但還穢國，或地前、地上，或大小，或供養諸佛等，一切無所不示現。故今所謂還相德，即十大願是也，應知。</p>
            <p>「具諸菩薩無量行願」者，影雲「六度四攝等行，無量菩提願」，祥雲「備十地無量行願故雲具行願」，各據一義。今謂超出常倫諸地之行。言「諸菩薩」者，猶言諸地，或地前、地上，或初地、二地、三地等，菩薩諸地行願無量，故雲「無量行願」也，此行願超出常倫諸地之行故。一行具一切行，一切行具一行，故雲「具」，具足圓滿無缺減故，所謂超出常倫之行願者，四種正修行是也，從如來生，解法如如，故不行而行之行願也。《行願品》雲：「到極樂世界已，即見阿彌陀佛，於一念中，所有行願皆得成就。」此彰由彌陀巧方便回向得成就無量行願。</p>
            <p>二彰其德用</p>
            <p>安住一切功德之法.（法中，《唐本》）遊步十方.行權方便.</p>
            <p>《唐譯》缺此二句。次二個願即開說此二句，謂等覺八相也。</p>
            <p>淨影意：歎德二，一歎權實二德，二歎二利德（「其所修行」已下）。初中亦三：一就自分略歎（「具諸」已下三句），二就勝進分廣歎（「入佛藏」下），三雙以結歎（「具足功德微妙」已下）。初略歎中（就自分），「具諸」等二句先歎實德，「遊步」等一句歎權德。</p>
            <p>《祥疏》意：「皆遵乃至究竟彼岸」略歎，「於無量」下廣歎。初略歎中二：初至「安住」三句歎齊普賢入法界行，「遊步」等二句歎外化，「入佛」等二句歎自行也。</p>
            <p>了惠用淨影自分、勝進、權實科，蓋化他為權、自行為實者依嘉祥。《會疏》「安住」等二句內實德，「遊步」等二句外權巧，亦不出淨影。《略箋》「安住」句明自行，「遊步」句明化他事，自行既實智冥實理，具過恒沙功德而不動轉，故雲「安住」等，自行已成，遊十方而成攝化佛事云云。權乃權謀，暫用還廢，對實雲權者未可，如《渧記》破，《渧記》准天臺意，「安住」等自行權實，（隨自意）本願一乘，自利利他，圓滿無退轉，故雲「安住一切」等也，「遊步十方」等乃化他權實。（隨他意）謂八萬四千道教，若權若實，皆是為本願一乘而說隨宜方便等。</p>
            <p>此等諸釋似拘古師權實矣，今此二句歎其能遵功德德用，故科雲「歎其德用」。</p>
            <p>師說雲：安住者，淨影雲：「德成無退故曰安住。」此釋為得，下文雲「佛所住者，皆已得住」故，一切功德之法者，指佛果功德。《行願品》雲：「普賢菩薩稱歎如來勝功德已，告諸菩薩言：善男子！如來功德，假使十方諸佛窮劫演說，不可窮盡，若欲成就此功德門，應修十種廣大行願。乃至即得往生極樂世界，到已即見阿彌陀佛，是諸人等，於一念中，所有行願皆得成就。」（文）以此文證，一切功德之法者，即是佛果功德無窮盡也，修得之者即是十大願也，由普皆回向，故使一切眾生悉往生極樂世界，到已見阿彌陀，一念中所有行願悉成就者，即是一念中由成行願，故安住如來一切功德之法也，《論》主所雲「功德大寶海」者是也。到彼國已，即見阿彌陀佛時，得寂滅平等法，名「安住一切功德之法」，菩薩得報生三昧，以三昧力故，能一念、一時遍十方世界，種種示現，教化度脫一切眾生，常施作佛事，「遊步十方」等即其義也。我已具足普賢行願，故自在遊化十方，遊化神通自在也。祥雲：「乘通遊機故雲『遊步』，善巧度物故曰『行權』。」今謂「遊步」是自在義，「行權方便」者，十界化行無感不應故。（已上）</p>
            <p>二廣歎中二：一就八相化事歎，二就自在化行歎（菩薩經典）。初中亦三：一通標權實德，二別辨世界（處兜率天），三結列十方（「具足功德」已下）。初通標權實德：</p>
            <p>入佛法藏.究竟彼岸.於無量世界.現成等覺.（影、祥本「等覺」作「正覺」）</p>
            <p>《唐》雲：「到諸佛法究竟彼岸，願於一切世界中成等正覺。」</p>
            <p>此中初二句標實德，後二句標權德，故雲「通標」。淨影就勝進分歎權實德者未可，此經八相化事開說還相回向補處之相，與諸經所說異，何得約勝進分乎！然影、祥約「現成正覺」本，憬興依「現成等覺」本，是以解釋亦不同。</p>
            <p>《影疏》雲：「初實中，言『入佛法藏』者，明因上升，如來藏中過恒沙法名『佛法藏』，（現本脫此四句，憬興所《疏》牒有四句，可加此。）證會名『入』，『究竟彼岸』彰果畢竟，涅槃名『彼岸』，到名『究竟』。」（《鈔》雲：「菩薩當位內證外用為『自分』，于菩薩位分具佛果內證外用名『勝進』。故淨影雲：「依菩薩法修自分行乃至依佛法修勝進行。」）</p>
            <p>祥雲：「『入』言達解，名理為『藏』，解契宗原故雲『入藏』。」（文）</p>
            <p>《興疏》破淨影雲：如來藏即佛性義，而言證會恒沙德法名因上升者，即違經雲「見佛性時得無上覺」故。（違教失）若證佛性，非菩薩果，至涅槃岸應非圓寂果故。（違理失）</p>
            <p>今即「入」者，達解究竟證解，知如實自利利他，故雲「入佛法藏」，即《法華》中「善入佛慧，通達大智」也。「彼岸」者真理，證此實性雲「究竟」，即彼經「到於彼岸」。《影本》約勝進分，故言其分證，何妨之有耶！</p>
            <p>了惠（一三十右）會釋亦未詳。憬興自解全據嘉祥，諸家皆從之耳。</p>
            <p>師說雲：諸釋皆約通途，此經所說，從果向因菩薩，既安住真實證果已，乘普賢德，或現補處示八相，何雷同通途乎？雲「入」、雲「究竟」者，彰上「安住」。然則佛法藏及彼岸者，即上所謂如來一切功德寶藏、佛果功德也，此之功德大寶海說言「佛法藏」，即是佛所得一乘也。此之菩薩，證入誓願一佛乘，能契佛所得涅槃，故雲「入法藏究竟彼岸」，下文雲「究竟一乘至於彼岸」，即與今同，此明菩薩實證也。</p>
            <p>「於無量世界」等者，示其權德。</p>
            <p>淨影雲：「此總歎勝進故，舉成佛為權德耳。」</p>
            <p>《祥疏》雲：「將欲舉（八相），故先出示八相之處，則是無量世界也。于（「於」字恐「如」字誤）此世界示八相成道，故雲『成等正覺』，意謂無量世界示現八相如此世界。」此釋為優，憬興有說破未的，經本既別，況釋義各異乎！</p>
            <p>今謂：「於無量世界」明化境廣，「現成等覺」顯化行高。初地猶現百佛世界，（《瓔珞經》）況究竟深位乎！</p>
            <p>「現」者《會疏》有二義：一示現義，隨類示，應其身故，如觀音等；二現在義，今雖現在釋迦會中，能遊無量世界，一念一時現八相成道故云云。後義為勝。</p>
            <p>「成等覺」者，舊雲「等覺」，新雲「等正覺」，義即同。影依「成正覺」本，故雲「舉成佛」也。《會疏》有二義：一如來名「等覺」，（《論注》云云）今現成佛相名「現成」等；二一生補處位云云。依前則現於十方世界，現八相成佛故；依後則住等覺而現八相故，二義並通。然此經中菩薩等覺多說一生補處，未有佛果說為等覺者，故約一生補處為正。此經約成道則皆曰「正覺」，下文「得微妙法，成最正覺」，又「如來正覺其智難量」，又「不取正覺」，又「決定必成無上正覺」等，皆不曰「等覺」，又語因極則曰「等覺」，東方偈雲「必於無量尊，受記成等覺」，此即成等覺之義，而不退轉阿耨菩提，同彌勒所得報地，可見。《唐譯》雲「願於一切世界之中成等正覺」，又「願生彼兜率陀天」。新譯「等正覺」即舊譯「等覺」，《唐譯》十一願「若不決成等正覺證大涅槃」等。高祖等正覺、正定聚為一位，豈成佛乎！決定因極位也，況《如來會》有「願」字，是顯入法藏究竟涅槃，而願不住之下住一生補處，以《唐譯》解今經，則約一生補處者為正矣。</p>
            <p>今「等覺」者是總，下八相是補處業耳。然《略箋》以《唐譯》「等正覺」證非因位等覺者，不知新舊譯異，故誤而已。</p>
            <p>《梵響記》：「此經指『等覺』皆雲『一生補處』，今『等覺』者，正等正覺也，《如來會》義別也，彼雲『願於一切世界中成等正覺』，又『願生彼兜率天』等，若是所願分齊者，何悉用舉八相耶！此經義還勝矣。」（文）</p>
            <p>此謬解《唐譯》二個「願」字，令與今經義別。今謂：此「願」字大有意，謂向上則彼雖究竟彼岸而願住等正覺，從果降因故；若望下則願住等覺而生彼兜率天等，此「願」字承普賢行願，此願本以阿彌陀佛為增上緣故，順廿二願，初舉因極位，後舉自在化菩薩，二種菩薩皆由廿二願現因門。故以《唐譯》求今經彌甚深，何誤為義別乎！思之。</p>
            <p>〔此下《渧記》大好〕「於無量世界」句貫下八相一一，則八相一一皆於無量世界不但豎此界，複通十方無量世界。《華嚴》〈離世間品〉說「以無礙淨眼觀十方一切住兜率天菩薩，彼諸菩薩亦見此菩薩廣說八相法，十方一切住兜率天菩薩來詣此菩薩所恭敬供養」等，可准解矣。</p>
            <p>二別辨此界自八，一處天相:</p>
            <p>處兜率天.弘宣正法.</p>
            <p>《唐本》雲「又願生彼兜率陀天」，凡說釋迦八相，諸經散漫，《瑞應經》、《本起經》、《過去、現在因果經》、《佛本行集經》、《方廣大莊嚴經》等也。</p>
            <p>今分別八相義以三門：一分別諸位分齊，二分別開合不同，三約教分別。</p>
            <p>一諸位分齊者：諸經論中凡有五等：</p>
            <p>一如《華嚴》〈賢首品〉及《起信論》，于十信滿位示現八相，《占察經》說四種作佛中，第一信滿作佛當之；</p>
            <p>二如《大集經》中，灌頂住菩薩（十住滿位）能於無佛世界示現八相，《占察經》第二（解滿作佛）當之；</p>
            <p>三《仁王經》〈經菩薩教化品〉明初地八相，《占察經》第三證滿作佛當之；</p>
            <p>四《入如來智德不思議經》明究竟地（一生補處）八相示現，《占察經》第四一切功德行滿作佛當之。</p>
            <p>五《華嚴》〈不思議品〉諸佛念念出生智，此明佛後得智出生八相示現也。</p>
            <p>此五中，前四是因中示現，第五佛後業用也。斯經所明，若依諸師，多是第四作佛。（補處）若依今宗，此中無所屬，以彌陀巧方便回向所作故，因果共不可思議，若強論之，或應在第五之中焉。（一處天相，二下生相（下天托胎），三出生相（「從右脅生」已下），四在家相（「示現」已下，童子二相及受欲相在此中），五出家相（「見老」已下，出家入真苦行），六成道相（「現五」已下，降魔相攝中），七轉法輪相（「釋梵」已下），八入涅槃相（「示現滅度」已下）。嫂妻相攝于在家中，降魔攝成道中，以類分為八相。）</p>
            <p>二開合者：諸經論所說，出沒不同，《法華》龍女成佛唯有二相，或說七相，（降魔攝于成道）或開說九相，或說十相。又如天王如來無出家相，（《大論》）又如寶月佛無苦行及降魔相（《大般若經》）。如是等皆是應同始終，應化身化事故隨機不定也，而說八者，且從大判耳。</p>
            <p>以故此經注家開合亦不同，如嘉祥為八相，合童子、嫂妻二相（《四教儀》雲「納妃」）屬現相，蓋皆現生所經，而不入道要故。如憬興開上二相（嫂妻、童子）、降魔、成道合為九相，降魔是成道前方便故。如淨影加之住胎為十相。義寂亦開往詣道場為十相。望西依憬興。《會疏》約義類分八相，今從之。</p>
            <p>三約教分別者：如《釋簽》五之一（四十一）雲：「若權教中，藏通兩佛前五相同，後三相異。藏教佛斷結成道故，通教無生四諦成道故，成道相既異，轉法輪、入涅槃亦隨不同，雖有不同，總但雲『八相』。八中望別教道皆劣，別教教道望圓證道猶劣，是圓教證道八相，具如《華嚴》雲：『或有佛種種說法，或見在於都率天上，或見來下處於母胎，或見初生，或見出家，或見成道，或見轉法輪，或見入涅槃。』皆言『或』者，二相中皆八相故。」（文）今准釋有四門，如理思之。</p>
            <p>問：妙應無方，化儀千差，何舉此界釋迦八相例歎諸大士耶？</p>
            <p>答：《要解》上（八左）雲：以釋迦八相寄菩薩說。此意有二：</p>
            <p>一示此眾與釋迦同淨土來現眾，此乃主伴無二，互示主伴，主伴二而無二，同一大悲故。下文曰：「佛所住者，皆已得住，大聖所立，而皆已立。」「已」言可見，皆已成佛道眾也。</p>
            <p>二示八相示現一代化儀皆為此經序分，今新改異威儀，說奇特法，住佛所住，即彌陀也，其示現八相，度脫一切眾生者，一時來會，標一代化儀但歸此一法。是以《法華》、《華嚴》以往生為終益，彼猶為彌陀十九願益，第十八真實之利至今經彰已，出世本懷其可知。凡諸經中菩薩歎德長者無過此經，蓋是阿難得佛妙旨述歎之。釋迦已從安養出，八相示現說此妙經，菩薩亦于十方如釋迦尊，八相示現說此妙法，釋迦尊至其處，亦為伴之義，豈可無哉！（已上）</p>
            <p>《會疏》二（五右）三義不出此二義。</p>
            <p>今按：就此經明八相有三重：</p>
            <p>一先辨釋迦八相化事，以歎於普賢等列眾深德，智德不可思議，經列普賢等一百四菩薩歎德雲：「於念念中，現天宮沒受生，出家修行苦行，詣菩提樹下，降魔、成佛、般涅槃相，常不厭舍一切眾生，覺悟令發大菩提。」（文）可准解之。</p>
            <p>二以普賢等八相例於釋迦出化利生，何以然者？</p>
            <p>如《華嚴》〈行願品〉雲：「一剎那中即得往生極樂世界，到已即見阿彌陀佛、文殊師利菩薩、普賢菩薩、觀自在菩薩、彌勒菩薩等。此諸菩薩，色相端嚴，功德具足，所共圍繞。」（文）當知普賢等皆在極樂，共圍繞阿彌陀佛，今從極樂世界中出，釋迦亦然。是以普賢等八相化事如今釋迦化事無異，共是「還相回向」人故。</p>
            <p>三以釋迦出化亦例還來穢國之人。下文雲「示現同彼如我國也」，《和贊》雲：「至安樂淨土人，還五濁惡世，如釋迦牟尼佛，利益眾生無邊。」正此義也。</p>
            <p>具此三重，故舉以顯焉，學者深思。</p>
            <p>「處兜率天」等明處天相。新「都史多」，舊「兜率陀」，或雲「兜術」，或雲「兜駛多」，此雲「知足天」，亦雲「妙足」，欲界中空居天名也。（《應音》十九、《琳音》十二）人間四百年為彼天一晝夜，壽命四千歲，身形長二裏。（《婆沙》、《正法念經》）</p>
            <p>何由住兜率，非餘天？《大論》四（十八）有四說：有人雲因緣（能化修因）業熟（所化機緣）故生；（是一）複次，下地結使厚濁，上地結使利，彼天（兜率）結使不厚不利，智慧安穩故；（是二，《涅槃經》說近之）複次，兜率天壽與佛出世時相會故；（是三，《毗婆沙》七十八有說都史天壽量與菩薩成佛及瞻部州人見佛業熟時分相稱）複次，佛常居中道故，於六欲及梵天中上三下三，於彼天下生中國。（是四）如望西《會疏》二（四十四）引。</p>
            <p>蓋了惠以出世時不定難第三義，一（二十九右）會釋甚鑿。今按：彼第三說即是舉有部異說，《婆沙》有說可以見，何容疑乎！</p>
            <p>又《梵網述記》上本雲：「若依《華嚴》，有十事業住兜率天故，彼《經》四十三雲：此第四天非沈、非逸，易可教化，故生第四，不生餘天。」（文）同第二說，明其相狀如《會疏》二（三左）引《大莊嚴經》。</p>
            <p>「弘宣正法」者，《因果經》雲：「釋迦生兜率天，其名號『聖善惠菩薩』，為諸天主說於一生補處行，亦於十方國土現種種身。」（文）興引《莊嚴經》雲：「為欲證無上覺，乃趣一生補處，從此命終，生兜率天，為彼天子，名『淨幢』。諸天子等百千拘胝那由佗數，大集法堂，圍繞菩薩，聽受所說無上大法，斷諸煩惱，生廣大心。」</p>
            <p>二下生相（下天托胎）</p>
            <p>舍彼天宮.降神母胎.</p>
            <p>初句下天，次句托胎。「舍彼天宮」者，如《會疏》二（五左）依《因果經》明相狀，引《寶積》明舍彼下生之所以。上「降神母胎」者，正明托胎，「母」者摩耶夫人，《上生經疏》雲：「佛母摩訶摩耶夫人，此雲『大術』，早為遷壽。」（文）《探玄》二十雲：「摩耶者，此雲『幼生』，菩薩夫人者，梵名『提婆多』，正翻應名『天後』，古人就義名曰『夫人』。」（文）</p>
            <p>托胎相如《會疏》二（七右）引《大莊嚴經》〈離世間品〉明十種所以。又引《俱舍》會。然降神時，凡有三說：</p>
            <p>一者，《因果經》曰：「爾時菩薩欲降母胎，即乘六牙白象，發兜率宮，乃至以四月八日明相出時降神母胎。」《普曜經》同之。</p>
            <p>二者，《瑞應經》雲「因母晝寢」，《經》雲：「菩薩初下化乘白象，貫日之精，因母晝寢，而示夢焉，從右脅入，夫人夢寤，自知身重。」</p>
            <p>三者，《大論》雲「中夜降神」，此乃從誕生日一年已前，周昭王二十五年癸醜四月八日也，或十五日云云。</p>
            <p>《西域記》雲：「上坐部菩薩以嗢咀羅頞沙荼月二十日夜（嗢咀羅頞沙荼，箕宿名，四月黑半、五月白半也。《婆沙》、《俱舍》光寶三月黑半，四月白半也），當此五月十五日。諸部則以此月二十三日夜降母胎，當此五月八日。」（文）</p>
            <p>依《大莊嚴經》，三月十五日明星出時托神。《經》雲：「菩薩春分中，毗舍佉月（氏月二月黑半，三月白半。若依婆沙等，正月黑半，二月白半為氏月也）不寒不熱之氏宿合時，（此方三月十五日夜氏與月合）白月圓淨，弗沙星（三月白半七日夜鬼與月合）正與月合，其母安穩睡眠時，於母右脅降神而入（弗沙星明星，故是八日曉也）。」</p>
            <p>問：四生中卵、濕二果報劣，應佛不生，化生勝，何故佛不化生，受胎生耶？」</p>
            <p>答：有多義。《影疏》（上十六左）如《涅槃經》略有八義云云。《祥疏》二義與第三、第七同，可見。准他經有住胎相，此經缺之。淨影加之立虛科。如《會疏》（八右）廣辨住胎相。</p>
            <p>第三現生相二，初出胎殊異：</p>
            <p>從右脅生.</p>
            <p>《唐本》雲「于彼壽終降生右脅」，此合托胎出生，故雲「降生」也。爾時，聖後入藍毗尼園中，諸根寂靜，四月八日日初出時，即舉右手，攀無憂樹（彰無苦惱），菩薩漸漸從右脅出，猶如日輪出於雲翳等。如《會疏》廣依《莊嚴經》明其相狀。《興疏》略引經。</p>
            <p>嘉祥雲：「示異凡穢，故從右脅生，右是便，欲明先權後實也。」義寂雲：「為化眾生離左道故，左道非正之法也。漢土貴左道，老子生左脅，梵右為勝。」</p>
            <p>《大集經》雲：「有諸眾生常行左道，菩薩見已，修習右道，為令眾生舍左道故。」《寄歸傳》三：「特崎拏是其右，總明尊便之目。」</p>
            <p>釋尊誕生周第四代、昭王二十六年甲寅四月八日也。日本地神五代，鸕鷀草葺，不合尊治天也，從其至神武天皇即位元年辛西三百六十八年也。誕生日有異說如別處。</p>
            <p>次生時靈瑞（有五：一現行，二放光，三地動，四自稱，五天眾歸仰。（《會疏》））</p>
            <p>現行七步.（《唐本》：見行七步）光明顯曜.（放大光明）普照十方.無量佛土六種震動.（普佛世界六種震動）舉聲自稱.吾當於世為無上尊.（而自唱言：於我一切世間最為尊貴）釋梵奉持.天人歸仰.（釋梵諸天鹹緣親奉）</p>
            <p>此中有五瑞：一現行，二放光，三地動，四自稱，五天眾歸仰，可知。《唐譯》亦大同之。</p>
            <p>初「現行七步」者，現身威。淨影雲：「于十方各行七步（依《涅槃經》），示現丈夫奮迅之力，於十方世界獨出無畏。」祥雲「明過六道」。義寂雲「現七覺法相故」（《華嚴十事》第八）。憬興雲：「菩薩生已，不假扶持，即於十方各行七步，下足之處皆生蓮華，無有怖畏，欲示丈夫超于六道奮迅之力，故行之七步。」（文）此以淨影、祥釋會合經文。《大莊嚴經》及《涅槃經》說十方行七步，今經總雲「現行七步」，義通十方，故雲「十方各行」也。</p>
            <p>「光明顯曜，普照十方」者，二示放光，身光普照，令人覺知佛生。（影、祥）又身光利物故，興及《會疏》（十四左）引《大莊嚴經》。</p>
            <p>「無量佛土，六種震動」者，三明地動，謂震動大地，使魔怯伏。（祥、影、興同之）「震」者，《應音》二（二右）雲：《公羊傳》曰：地震者何？地動也。《周易》：震，動也。經文有從手作振，發也，掉也，掉亦動也。</p>
            <p>六種動者，《華嚴經》雲：一震（隱隱有聲）（影雲：如世空物，振之則下），二動（搖揚不安，如車掉），三吼（發聲），四擊（湧是也，如泉湧，如金沸。），五起（自下升上名「起」，如面起），六覺（動勢令人心覺），是名「六動相」，此各有三，名十八相。《興疏》雲：准《長阿含》，六動有三：一六時動，謂入胎等，今出胎動；二六方動，動、湧、震、擊、吼、爆，謂四方中邊湧沒；三六相動，今所謂六動是也，此各有三，名十八相，謂動（直動）、遍動（四天下動）、等遍動（大千動），餘五皆爾，今所謂即六相動也，故《莊嚴經》雲「六動有十八相」。（已上）明六種所以，如《會疏》引《大論》。</p>
            <p>「舉聲自稱：吾當於世，為無上尊」者，四自稱，《大莊嚴經》雲：「菩薩從右脅出，于時樹下自然湧出七寶蓮華，大如車輪，聖子即便墮其上，無扶持者，自行七步，舉其右手，而師子吼：我於一切天人之中最尊最勝，無量生死於今盡矣，此生利益一切人天。」（已上）</p>
            <p>或《大論》等（《瑞應經》）說：「天上天下，唯我獨尊，三界皆苦，我當安之。」（文）</p>
            <p>《會疏》（十六）引《方便會》明所以，既行七步于十方，光明動十方，自唱亦行十方，自唱尊號，令物歸趣。興具約共六方者，恐付順經意。時其聲普聞，一切三千世界無不歸仰無上尊也。</p>
            <p>「釋梵奉持，天人歸仰」，五明眾歸仰，「釋」謂帝釋，處須彌山頂，「梵」謂梵王，居虛空，舉釋則地天皆攝之，舉梵則虛空天盡攝之。「奉持」者，《說文》：奉，承也。「侍」者，《琳音》四（十四）：《說文》：承也，從人從寺。徐曰：承其不及也。《廣韻》：近也，又從也。親奉侍從名「奉侍」。「仰」，舉也，《廣韻》：反首望也。《詩注》：仰者，心慕之辭。</p>
            <p>《疏》（十一右）引經雲：「說是言已，（自稱）四天大士即以天繒接太子身，置寶機上，天帝釋王自執寶蓋，大梵天王親持白拂侍立左右，時亦難陀、優波難陀二大龍王于虛空中吐清淨水，以灌其身，純黃金色，有四八相，大光普照大千世界，天樂奏空，妙華繽紛等。」（《因果經》、《莊嚴經》）</p>
            <p>《興疏》引《莊嚴經》，可見。是釋梵奉侍、天人歸仰之相也。</p>
            <p>名悉達太子者，《本行集經》九雲：「彼生之日，一切眾事皆悉即成，今我（父王）可為太子立名為『成利』。」（文）《苑音》四雲：「悉達具雲「薩縛頞佗悉地」，（平聲）『薩縛』，一切，『頞他』，事也，『悉地』，成也。言其于一切所應作事，皆既成就也。」（文）《西域記》七雲「薩婆曷刺佗悉陀」。《唐》言「一切義成」。（文）</p>
            <p>四在家相二：一童子相，二受欲相。（現處）初中亦二：初習學相，後試藝相。初習學相者：</p>
            <p>示現筭計.文藝.射禦.博綜道術.貫練群藉.</p>
            <p>淨影雲：「示現」已下是第五童子相，于中有二：一身具眾伎，（「筭計」等）二智解寬廣，（「博綜」已下）博綜道術，知事寬廣，仙道秘術無不博學故；貫練群藉，知教寬廣，世俗異典（四韋陀等）悉知故。</p>
            <p>《祥疏》雲：「下明修學世伎，六藝者，算計是一，（數也）文藝詩書及禮、樂、射、禦是六也。（初一句為六藝）博綜道術者，廣習五明道術，貫練群藉者，含內論。」（文）</p>
            <p>《興疏》初句順嘉祥，後句依淨影。</p>
            <p>「算計」者，《麟音》二（十一）世本雲：黃帝時隸首所作也。《劉法》、《九章》、《孫子》、《五曹》皆計數術也。「文」謂文書，所謂梵寐書等六十五卷也，「藝」謂伎藝才能，《琳音》二十五雲：此方有六藝：禮、樂、射、禦、書、數是也。西方技藝即習五明是也云云。「射」謂《周禮》五射，《說文》從矢作，釋雲：弓弩發於身而中於遠曰「射」。「禦」，《說文》使馬也，乘車馬法也。「博綜」謂廣習也，「貫」謂數數串也，「練」謂久練令熟也。</p>
            <p>今按：示現算計、文藝、射禦者，順此方六藝而明現彼方五明，祥、興此意。</p>
            <p>《唐本》雲：「又現習學書計、歷數、聲明、伎巧、醫方、養生、符印，及餘博戲，擅美過人。」此約彼方五明明故，今約此方，則但六藝耳，故順方譯。</p>
            <p>《西域記》雲：七歲後漸授五明大論，一曰聲明，釋詁訓字、詮目流別；二工巧明，技術、機關、陰陽、歷數；三醫方明，梵咒、閑邪、藥石、針艾；四曰因明，考定正邪、研竅真偽；五曰內明，究暢五乘因果妙理。如《瑜伽》五十三已下廣明。</p>
            <p>初「示現」者，淨影雲：「佛已久知，隨化始學，故曰『示現』。」習學相、算計相等如《會疏》二引經。</p>
            <p>後試藝相</p>
            <p>遊於後園.講武試藝.</p>
            <p>如《莊嚴經》、《本起經》，試藝相為嫂妻事。淨影雲：遊後園下是第六嫂妻之相。于中初「遊於」等者，嫂妻前事，如《本起》說。（太子十七歲事）系象（興流所引）觔力名為「講武」，共射金鼓說為「試藝」。義寂從之，廣引《本起經》。望西用之。</p>
            <p>憬興亦屬納妻科，講武試藝即嫂妻之前事。然舉《影疏》雲「猶有未盡」，故長引經文（《莊嚴經》）了雲：今言講武者，即角力射鼓也，試藝者，即試書運籌也。</p>
            <p>《祥疏》雲：「遊於後園，明學技已，於後園講試之耳。講之言習，試之言用也。」（己上）</p>
            <p>今謂：既習學文藝、射禦等已，于此於後園講習之、試用之。故文勢屬前（童子相），非屬納妻相，故《唐譯》亦無此句，其文藝、射禦等《因果經》太子十歲事也。其《本起經》嫂妻爭太子，十七歲事也，故屬納妃相者非也，故嘉祥可據。</p>
            <p>《會疏》引《因果經》明十歲試藝相，與《莊嚴經》、《本起經》嫂妻事不同，可見。《會疏》亦屬前者大好。</p>
            <p>二受欲相</p>
            <p>現處宮中.色味之間.</p>
            <p>《唐譯》雲：「身處王宮，厭諸欲境，見老病死，悟世非常。」（文）</p>
            <p>今此中亦含「厭諸欲境」句，然則「現處」等句似明出俗所由，現處宮中欲境，厭離不樂故。然此經釋家皆以此句科為嫂妻之相故，今亦屬在家相之中也。</p>
            <p>又可，此句屬下示所厭境，若依此義，則現處者，現身自處五欲中之義也。若依舊科者，淨影雲：「佛實離愛，隨化示居，故曰『現處』。」祥雲：「示、處同，是為示現義也。」此義亦好。</p>
            <p>宮中是見聞皆五欲繁榮之處，於中今舉色、味二境攝余，納妻亦有其中焉。</p>
            <p>「之間」者，猶言之境，其受欲相《會疏》引《因果經》、《莊嚴經》，可見。</p>
            <p>五出家相四：一出家緣，二出俗相（入山、鬚髮），三入真相，四苦行相（端坐）。初出家緣者</p>
            <p>見老病死.悟世非常.</p>
            <p>上五欲是可厭之境，於中見老病死，悟世間無常，此乃出家之緣也。淨影指《本起經》，憬興指《莊嚴經》，《會疏》（廿四左）具引《因果經》，其義備矣。</p>
            <p>「見老」者，東門化老，（淨居天）太子見悟時光遷流，身不可恃；見病者，南門化病人，太子見悟此身大苦聚；見死者，西門化死人，太子見悟，雲一切世間皆有死苦，雲何於中行放逸。此中略北門化僧，非所厭故，唯舉三門所厭境故。北門見沙門，故求學道。</p>
            <p>二出俗相</p>
            <p>棄國財位.入山學道.服乘白馬.寶冠瓔珞.遣之令還.</p>
            <p>《唐譯》雲：「指舍國位，踰城學道，解諸纓絡，及迦屍迦，（《小品般若》、《音義》：此雲光，言有光澤也。）被服袈裟。」(文)</p>
            <p>「棄國財位」者，斷恩愛也，所治國、所有貨財、帝祚寶位，悉舍不取，舍皆無常故。</p>
            <p>「入山學道」者，入無為境也。入山者，踰城入山，如《會疏》引《因果經》明其相。《梵網述記》雲：「《梵網》七歲出家，餘經中十九出家，根機有殊，見聞不同。」又《西域傳》雲：「如來踰城，出時不定，或十九，或二十九，二月七日、（《因果》）三月八日，（《西域記》）或二月八日，（《長含》）或四月八日。（《灌佛經》等所見不同，不可和會。）」</p>
            <p>「服乘白馬」者，「服」謂衣服、寶冠、瓔珞等也。「乘」謂騎乘，所謂白馬也，《本行集》雲「犍陟」，《琳音》十九雲：犍陟，悉達太子所乘朱鬣白馬名也。</p>
            <p>寶冠瓔珞悉與車匿，令還王宮，髻中寶珠奉父王，脫身瓔珞奉之波闍波提（憍曇彌），余嚴身具送耶輸陀羅，此等皆托車匿送遣還城，故雲「遣之令還」。欲令眷屬知菩薩不貪在家名衣上服等故。「遣」，縱也，《廣韻》：送也，《增韻》：又袪也，逐也，發也。</p>
            <p>三入真相</p>
            <p>舍珍妙衣.而著法服.剃除鬚髮.</p>
            <p>正示出家相。《唐譯》雲「解迦屍迦（光澤）被服袈娑」，含「剃除」句，如《會疏》引經：爾時，太子以利劍自剃鬚髮，發願言：「今落鬚髮，願與一切斷除煩惱及習障。」釋提桓因接發而去虛空已，剃發而衣不如法，時淨居天化作獵師，身被袈裟，於其前立。太子言：「汝所著衣是寂靜服，諸佛標幟，雲何著此？」獵師答雲：「以誘群鹿，群鹿見此袈裟，近我，我易得殺。」太子曰：「但為殺生，非求解脫，此太不可，與汝貿易。」獵者答言：「善哉如告。」即脫寶衣而與獵者，自被袈裟。乃是今文既易得，舍自珍妙衣與獵者，自被著法服也。</p>
            <p>嘉祥就獵師覓鹿皮衣者，由獵師答言誘群鹿衣乎，蓋有據乎？蓋「剃發」句為後。</p>
            <p>言「法服」者，袈裟也。《苑音》二（初）雲：「具正雲『迦羅沙曳』，此雲『染色衣』，西域俗人皆著白色衣也。」（文）《四分律》雲：「一切上色衣不得畜，當壞作迦沙色。今略梵語也。又名『壞色』。」《業疏》雲：「本作迦沙，至梁葛洪撰《字苑》，下方添衣，言道服也。」（文）《大集經》雲：「袈裟，名離染服。」《賢愚經》雲「出世服」，《如幻三昧經》雲：「無垢衣，又名忍辱鎧，又名蓮華衣，又名幢相等。」</p>
            <p>《五分律》二十三：「世尊與大比丘俱遊行南方，從山上下見有水田，善作腠畔，言諸比丘，宜著如此衣，或一長一短，或兩長一短，或三長一短，左條葉左靡，右條葉右靡，中條葉兩向靡，此名『割截不共衣』，與外道異，怨家、盜賊所不復取。」（文）</p>
            <p>《十誦律》二十七說：萍沙王謬禮外道以為佛弟子，白佛：願令僧衣與外道衣異。佛敕阿難令制割截衣云云。</p>
            <p>有人引此等諸文，雲制其割截衣者，佛成道已後事也。故今此文及《唐譯》袈娑者共彼外道，不割截衣而已。</p>
            <p>然望西一引《大論》問答未詳，誤以為外道一切皆裸形，故設此問答，殊不知外道中亦有著離塵衣。</p>
            <p>四苦行相</p>
            <p>端坐樹下.勤苦六年.行如所應.現五濁剎.</p>
            <p>六年苦行相如《會疏》（三十二右）引諸文。（初至跋伽仙人住處，問答仙人，所行不免苦。次所教行北阿羅邏仙人處，路於般荼婆山岩上，端坐思惟，而後至仙人處，教修四禪定，得無想報，又得非想非非想處，為究竟解脫問答云云。次至迦蘭住處，問答亦複如是，後至伽闍山苦行林中，思惟苦行六年，如《莊嚴經》）苦行處者，優樓頻螺池側于尼連禪河，至一靜處思惟。《西域記》八雲：目支鄰陀龍池，東林有畢缽羅樹，於是苦行六年，日食一麻、一米麥，經行往來，攀樹後起處。</p>
            <p>何以故行苦行？《莊嚴經》雲：「我今出於五濁惡世，見彼下劣眾生諸外道等，修諸苦行，我今為欲摧伏外道等」。又《方便會》為調伏諸外道，故六年苦行。又《華嚴十事》中雲「為隨順五濁世界眾生故」，今經亦此義也。</p>
            <p>《大論》三十八（二十一左）雲：「諸外道等信著苦行，若佛不六年苦行，則人不信」等。此乃與《十事》中第八「為顯菩薩殊勝行故」同焉。《大論》次文雲：「有外道苦行者，或三月、半年、一歲，無能六年日食一麻一米者，諸外道謂此為苦行之極，於是信受，皆入正道。」（文）</p>
            <p>「行如所應」者，異解紛耘。</p>
            <p>《祥疏》雲：「六年下明學道，先示同邪道，故雲『勤苦六年』。『行如所應』者，行是因，所應是果，果應因行，故雲『所應』。」（文）此解不然，若果應因行者，可言「行如能應」，「所」字難消，又修非道，豈可求邪果乎？</p>
            <p>淨影雲：「勤苦六年，先同其邪，行如所應，翻邪學正道，是其所應修學，順而行之。」（文）憬興斥雲：「若爾，此文應屬成道，如何自許是出家相。自義順《瑜伽》，菩薩雖複修諸苦行，即趣正行之方便，故雲『行如所應』。」此亦於義不分明也。</p>
            <p>《略箋》雲：「其所修行，既應真理，將發惠明，故雲『如』也，未至成道，故不言正應也。」</p>
            <p>貫思議雲：端坐六年，一心念安般，修六妙門，順古佛之法，故言「行如所應」云云。</p>
            <p>《梵響》有二義：一約示現，行無所有處即得，行非非想處即得；（順上文解）二約內證，表修苦行裏自合真行大悲行，所應苦惱眾生。（順下文解）</p>
            <p>後解依《會疏》，《會疏》雲：「准《唐譯》，正是苦行所以也。彼文雲：六年苦行，能於五濁剎中作斯示現，順世間故。『行』謂苦行，『如』謂應同義，『所應』者，是指外道仙人等也，謂六年苦行實非為己身，正是應同愚癡外道、諸天人等，為調伏彼等故也云云。」此義為好。</p>
            <p>有師雲：以新本考之，「現五濁剎」一句應屬上段，而為苦行之所以，言能於五濁剎作斯示現故，是正立苦行因由耳。古注釋攝下恐未可也。不爾，「行如所應」句最為難解。</p>
            <p>六成道相有五：一淨身垢，二趣道場，三坐樹下，四降魔眾，五成正覺。初淨垢者：</p>
            <p>隨順群生.示有塵垢.沐浴金流.天按樹枝.得攀出池.</p>
            <p>《唐本》雲：「順世間故，浴尼連河。」(文)先作六年苦行，而身形消瘦，有如枯木，更無所得，故思惟起至尼連河洗浴塵垢，此順世間，故示有塵垢。菩薩身本來清淨，何垢之有？</p>
            <p>「金流」者，即尼連河，淨影雲「金沙河」，河底有金沙故乎。《應音》第二雲「阿利羅跋提河」，《泥洹經》作「熙連河」，皆訛也。正言「剌拏伐底河」。「剌拏」此譯雲「金」，「伐底」此言「有」，名為「有金河」。《說文》：濯發曰「沐」，洗身曰「浴」。《祥疏》雲：「先既因六年苦行無所得，形清體縮，故入金流洗之也。又以表理，明必以定慧之水斷除結使也。」</p>
            <p>「天按樹枝，得攀出池」者，祥雲：「為示體弱，故須攀枝，又表接物機也。」（文）《因果經》雲：「洗浴既畢，身體羸瘠，不能自出，天神來下（《莊嚴》名阿斯那樹神），為案樹枝，得攀（引也）出池。」《會疏》（三十六左）引用《莊嚴經》雲：「入池澡浴，時魔波旬變其池岸，極令高峻，池邊有樹，名阿斯那，樹神按枝令低，菩薩攀枝得上池岸。」（文）興依此故雲「按枝即池岸樹」。(文)</p>
            <p>然《因果經》沐浴出池後受難陀波羅之乳糜。（于彼林外有一牧牛女，名難陀波羅。時淨居天來下勸供養，地中自然出千葉蓮花，上有乳糜，以奉上太子，即受之已，身體光悅，氣力充足，堪受菩提。）《莊嚴經》前受善生女之乳糜，而後入尼連河而浴。又《莊嚴經》前後有入池，初處一方石，浣苦行弊衣已，入池澡浴，出池，樹下自納故衣，淨居天子上應量衣，菩薩受之，入村乞食。後受善生女乳糜，往尼連河，置缽岸上，剃發入河而浴，浴竟，坐寶座，食彼乳糜。《因果經》但有初澡浴。然彼經初說為洗衣入沐，出池後唯說沐浴受糜。今經說沐浴出池，前後互舉。</p>
            <p>《唐譯》雲「浴尼連河，趣道場」，故此菩薩澡浴已竟複受乳味，身色光淨，往詣道場也。乳糜者，糜，碎也，屑也。</p>
            <p>《莊嚴經》雲：「聚千牛而揲其乳，七度煎煮，唯取其上極精純者，因香粳米煮以為糜云云。」《會疏》二（卅七左）明所以者，《方便會》曰云云。</p>
            <p>二趣道場</p>
            <p>靈禽翼從.往詣道場.</p>
            <p>「靈」謂神靈，「禽」者鳥獸之總名。（白虎通）《爾雅》雲：「二足而羽謂之『禽』，四足而毛曰『獸』。」</p>
            <p>「翼從」者，《苑音》二（十二）雲：「孔安國注《書》雲：翼，輔也。《毛傳》曰：翼，敬也。」《麟音》、《增韻》：恭也，從，隨也，《爾雅》：從，重也，恭敬隨從雲「從」也。</p>
            <p>《經》曰：「菩薩澡浴身體，複食乳糜，身色光澤，往詣道場。爾時亦有五百青雀飛騰虛空，右繞菩薩，雜色瑞雲及以香風而隨映拂。」（《本起經》、《因果經》）淨影依之故雲「如經中說，五百青雀隨從佛後名『禽翼從』，此皆神鳥故曰『靈禽』。」不但五百青雀，《莊嚴經》雲：「複有無量象、馬、牛等圍繞菩薩，發聲哮吼，其音和暢，又有無量鸚鵡、舍利、拘枳羅鳥、迦陵頻伽、鳧雁、鴛鴦、孔雀、翡翠，共命諸鳥，翺翔圍繞，出和音。」《興疏》據之，如具引文。</p>
            <p>《唐譯》無「靈禽」句，但雲龍王迎贊諸菩薩眾，右繞稱揚菩薩。祥雲：「靈禽翼從表德被禽魚，吉祥感征明德被人天。」興雲：「靈禽者表同行眷屬云云。」此依《華嚴》〈離世間品〉十種第三雲：「宿世同行菩薩悉來雲集，以種種莊嚴具恭敬供養。」（《會疏》二（四十左）引）由此言之，或雲五百青雀，或菩薩圍繞，但是宿世同行菩薩，所見不同耳。</p>
            <p>往詣之相如《大莊嚴經》。（《會疏》三十八丁引）</p>
            <p>「道場」者，摩竭陀國菩提樹下成佛道之靈場也。《說文》雲：「治谷田也，從土易聲。」什注《維摩》雲：「佛所座處，于中成道，故雲『道場』。」《維摩義記》二末（廿五）：「菩提果德名之為『道』，『場』者，是其處之別稱，如治穀處名為『穀場』，治麥之處名為『麥場』等。」《探玄》二曰：「得道之處名道場，依主釋。亦如世谷場，簡去粃而擇取真實，此中亦爾，滅惑成德，亦得道即場，故持業。」</p>
            <p>《西域記》雲：「菩提樹垣正中有金剛座，昔賢劫初成，與大地俱起，據三千世界中，下極金輪，上侵地際，金剛所成，周百余步，賢劫千佛坐之而入金剛定，故曰『金剛座』焉。證聖道所亦曰『道場』，大地震動，猶不傾搖。」</p>
            <p>三坐樹下</p>
            <p>吉祥感征.表章功祚.哀受施草.敷佛樹下.跏趺而坐.</p>
            <p>《會疏》（三十九右）引《因果經》，《興疏》引《大莊嚴》大同，可見。蓋《本行集》、《大莊嚴》以「吉祥」為化人刈草人名。</p>
            <p>《觀佛三昧經》為草名，《經》上（十八）雲：「佛告大王，如我去伽耶城不遠，詣阿輸陀樹，吉安天子等百千天子皆作是念：菩薩若于此坐，必須座具，我今應獻天草。作是念已，即把天草，清淨柔軟，名曰『吉祥』，菩薩受已，鋪地而坐。」（文）</p>
            <p>然名「吉安」，或名「吉利」（《本行集》），或雲「吉祥」，同是人名，今經亦同之。《苑音》一曰：《尚書傳》雲：吉，善也。杜注《左傳》曰：祥者，吉凶之先兆也，言刈草人自稱「吉祥」。獻草稅決定正覺之先兆，故草亦名「吉祥」。又吉祥之所獻，故亦名「吉祥草」，無違也。</p>
            <p>「感」，《說文》：動人心，《廣韻》：動也，《增韻》：感，應格也。</p>
            <p>「征」者，《琳音》一雲：杜注《左傳》雲：驗也，《說文》：象也。案事有象可驗曰「征」，從壬從微省。</p>
            <p>淨影雲：「初感吉祥，而為征瑞，其吉祥者，是刈草人，經中亦名為『吉安』也，安、祥義同。佛將成道，感見此人而為征瑞，知己定當成吉祥果，是故名為『吉祥感征』。即以此人表（明也，彰也，著外雲「表」。）己所成功果福祚（「祚」，祿也，福也，祥也，報也。），是故名為『表彰功祚』。」《興疏》亦同之。</p>
            <p>「哀受施草」者，祥雲：「表物獻微情乃至草薄之物，無不哀受故，受草而敷之而坐也。」（文）佛心哀吉祥之情實，受其施草也。</p>
            <p>「敷佛樹下」者，佛取草而自敷布菩提樹下也。</p>
            <p>《唐譯》雲：「爾時，受草自敷菩提樹下，結跏跌坐。」（文）佛在樹下成佛名「佛樹」，亦說為「道樹」，亦名「菩提樹」。（《維摩義記》一（四十四））</p>
            <p>《西域記》曰：「畢缽羅之樹，佛在世高數百尺，數經殘伐，猶高四五丈，佛座其下成覺，因而謂之『菩提樹』焉。莖幹黃白，枝葉青翠，冬夏不凋，光鮮無變。每至如來涅槃之日，葉皆凋落，頃之複故。」（文）</p>
            <p>「跏趺而坐」者，《應音》七（二右）雲：跏趺，古遐切，《爾雅》：加，重也，今取其義，則交足坐也，結交趺坐是也。經文作「跏」，文字所無等。《琳音》八（十左）雲：「跏趺，上音加，下音夫，皆俗字也，正體作『加跗』。」鄭注《儀禮》雲：「跗，足上也。」顧野王曰「足面上也」。按《金剛頂》等，結跏趺坐略有二種：一曰吉祥，二曰降魔云云。今安吉祥之坐，手作降魔之印也。</p>
            <p>淨影雲：「蓋乃隨人見聞不同，若論菩薩見佛，如來從金剛際起金剛坐上至道場處之成佛，如《涅槃說》。凡夫二乘唯見如來吉安取草，敷而為坐，如此中說。」（文）</p>
            <p>《大論》三十四（九右）曰：「聲聞經中說敷草，摩訶衍經中隨眾生所見，或有見敷草樹下，或見敷天綩綖，隨其福德多少，所見不同。複次生身佛把草樹下，法性生身佛以天衣為坐，或勝天衣。」（文）今約摩訶衍所見，故雲敷草於樹下而坐。</p>
            <p>問：依天臺三藏教，佛敷草而坐，乃至圓教佛虛空為坐，今經佛似藏教佛，豈不淺近乎？</p>
            <p>答：此經八相明應化身儀，順五濁剎，故隨凡夫可見說。若如大菩薩，即應見尊特，道場樹亦同之。</p>
            <p>四降魔眾有三：一激發，二魔逼試，三菩薩降伏。</p>
            <p>奮大光明.使魔知之.魔率官屬.而來逼試.制以智力.皆令降伏.</p>
            <p>初二句激發相，明欲降魔而先放大光，使魔知菩薩成道，如《會疏》二（四十二丁右）引經。</p>
            <p>「奮」，《應音》七（十九）：《廣雅》：奮，振也。鳥之奮迅，即毛起而身大故，字從（音雖）在田上。《琳音》一（十四）：鄭注《禮記》：動也，《說文》翬也，郭璞雲：翬翬然飛貌也。今振大光明，勢動魔宮殿。</p>
            <p>「大光明」者，放眉間白毫相光明也，使魔知之者，光明中說偈，告來樹下共相校也。《大方便會》四十三云云。</p>
            <p>魔者，《大論》明四種魔：煩惱、五眾、死、天子。今指天子。魔，《應音》二十二（初）曰：「莫何切，書無此字，譯人義作。梵言『魔羅』，此翻名『障』，能為修道作障礙故。複言『殺』者，常行放逸，斷慧命故。或雲『惡』者，多愛欲故。」又七（四右）雲：「言魔波旬者，訛也，正言『波卑夜』，此雲『惡』者，謂常有惡意，成就惡法也。或言『惡魔波旬』，存二音也。」</p>
            <p>《琳音》十二（三左）：「魔鬼，上音摩，本是梵語略也，正梵音『麼（莫可反）羅』，《唐》雲『力』也，即他化自在天中魔王波旬之異名也。此類鬼神有大神力，能與修出世法者作留難事，名為『魔羅』，以『力』為名。」又略去四字，又（十三）雲：「字書本無此字，譯者變『摩』作之。」</p>
            <p>《輔行》雲：「古譯經論『魔』字從石，自梁武來，謂魔能惱人，字宜從鬼。」</p>
            <p>《淨影疏》：《涅槃》說八，四種（煩惱、五陰、死、天魔）大小通說，更加無為四倒之心（無常、苦、無我、不淨）為八。今此所論偏降天魔，違其自行正智降之，違其利他通力伏之，故雲「智力皆令降伏」。（巳上）</p>
            <p>「魔率官屬，而來逼試」者，次明魔逼試。（「屬」，附也，類也。「逼」，《爾雅》：迫也，《杜注》：近也。「試」：《增韻》：嘗也、探也、較也。）</p>
            <p>《唐譯》雲：「見魔合圍，將加危害。」魔軍逼試之相如《因果》（《會疏》二）、《莊嚴》等經。（《興疏》）又《觀佛三昧經》廣明。</p>
            <p>《唐譯》有「見」言，與現同，示已久降伏故。如《維摩經》（〈不思議品〉）雲：「爾時，維摩詰語大迦葉言：仁者，十方作魔王者，多是住不可思議解脫，菩薩以方便力教化眾生，現作魔。」（文）當知如來久降竟，然為此界邪見外道等，示現顯佛威德。今經無「現」字，然「奮大光明」二句自含其意。</p>
            <p>《大論》五十（十四左）雲：「爾時，菩薩作是念：欲界魔王心未降伏，放眉間光，令百億魔宮暗蔽不現。魔即瞋惱，集其兵眾，來逼菩薩。菩薩降魔已，十方諸佛慶其功勳，皆放眉間光，從菩薩頂入。」（文）可准解矣。</p>
            <p>「制以智力，皆令降伏」者，後正明降伏魔眾。《唐譯》雲：「菩薩以定惠力，降伏魔怨。」（文）今經舉惠攝定，定者慈心三昧也，力者神力，故知定惠以降伏魔也。淨影雲：「違自行正智降之，違其利他通力伏之，故雲智力令皆降伏。」（文）</p>
            <p>五成正覺</p>
            <p>得微妙法.成最正覺.</p>
            <p>正明成道，其相諸注引經可見。（成道有五，中前四科皆此之前方便）</p>
            <p>依《因果經》，惡魔退散，菩薩心淨湛然，爾時，菩薩正于二月七日夜，放大光明，即便入定，思惟真諦，于諸法中禪定自在，悉知過去所造善惡，即于眾生起大悲心，思惟眾生輪回無救者，至初夜盡。既至中夜，即得天眼，觀察世間，皆悉徹見，如明鏡睹面像，見諸眾生種類無量，此死生彼，隨善惡行，受苦樂報。觀地獄、畜生、餓鬼、人天苦樂，此時菩薩以天眼力觀察五道，而自思惟，三界之中無有一樂，至中夜盡。至第三夜，逆順觀十二緣，知眾生生之本滅。第三夜分破無明，明星出時，得智慧光，斷習障，圓滿成就一切智。</p>
            <p>《大論》五十雲：「菩薩降魔已，十方諸佛慶其功勳，皆放眉間光，從菩薩頂入。是時十地所得功能變為佛法，斷一切煩惱習，得無礙解脫，具十力、四無所畏、四無礙智、十八不共法、大慈大悲等無量無邊諸佛法。」（文）</p>
            <p>「得微妙法」者，淨影雲：「理是妙法，由得此法，故成正覺。」興雲：「不可唯言得理成正覺，今微妙法者，即攝所證果德悉盡之言云云。」理者，所謂諸法實相之道，佛證得此道，故成正覺，何妨之有焉！今謂：佛所得之道，微妙難思議，由之成最正覺。此句攝《華嚴》始成正覺。</p>
            <p>《法華》〈方便品〉雲：「我始坐道場，觀樹亦經行，于三七日中，思惟如是事，我所得智慧，微妙最第一，眾生諸根鈍，著樂癡所盲，如斯之等類，雲何而可度。」（文）</p>
            <p>《刊定記》一曰：「權得曰『成』，至極名『最』，離倒名『正』，開悟名『覺』。」</p>
            <p>第七轉法輪相有二：一請法，二記說。初請法者：</p>
            <p>釋梵祈勸.請轉法輪.</p>
            <p>《唐譯》雲：「梵王勸請，轉於法輪。」今經舉釋、梵攝余，《唐本》唯舉梵王請，請主故。</p>
            <p>《法華》雲：「爾時，諸梵王及諸天帝釋、護世四天王，及大自在天，並余諸天眾，眷屬百千萬，恭敬合掌，禮請我轉法輪。」（文）</p>
            <p>《大論》七（六）雲：「今是釋迦文佛得道後，五七日寂不說法，自言：我法甚深，難解難知，一切眾生縛著世法，無能解者，不如默然，入涅槃樂。是時諸菩薩及釋提桓因、梵天王，諸天合掌，敬禮請佛，為諸眾生初轉法輪。佛時默然受請，到波羅奈鹿林中轉法輪。此中雖有多請，梵王有賢劫千佛請法誓願，故偏舉。」</p>
            <p>《大寶積經》〈密釋金剛力士會〉第九（八紙）說梵王請法發願云云。帝釋是欲主，故舉之。</p>
            <p>今舉二攝餘。（《寶積》九曰：勇群輪王正位，第二子法念曰：諸仁（千子）成佛，當作梵天勸轉輪。《寶積經》雲：「佛告寂意菩薩曰：過去無量劫，勳寶錦淨王如來時，有轉輪聖王，名『勇群王』，千子具足，又有二夫人，一名『不行步』，二名『無虛損』，有二孩童，一名『法意』，一名『法念』，自然現前，法念童坐不行步夫人膝上，法意童坐無虛損夫人膝上，異口同音說偈云云。」）</p>
            <p>「轉法輪」者，《法華文句》雲：「轉佛心中化他之法，度入他心，名『轉法輪』。」（文）</p>
            <p>《探玄記》三（廿五）曰：「法是軌持義，通有四種：謂教、理、行、果。輪是所成義，亦有四：一圓滿之義，以離缺減故；二是具德義，以轂輻輞等悉是皆具故；三有用義，謂摧輾惑障故；四轉動之義，謂從此向彼，即從佛至眾生，亦從彼向此，即從眾生至佛果，故法即是輪，故持業釋也。又輪是喻，況如聖王輪寶，即法之輪，依主釋。」（文）</p>
            <p>《轉法輪優婆提舍》（七紙）：以何義故名法輪？法體是輪，故名「法輪」。如世間銅體是瓶，故名銅瓶。三十七菩提分法是法體也，何名輪？摧破一切煩惱，故名「輪」。請法所由出《大論》第七（五左已下），如《會疏》三初（初丁）略抄。</p>
            <p>問：佛成道後，經幾時節而說法耶？</p>
            <p>答：經論異說，《出曜》、《方等》、《大莊嚴經》逕七七日，《因果》、《法華》同三七日，《大論》說五十日，《四分律》雲六七日，《五分律》雲八七日，《毗婆沙》雲四月，《十二遊經》雲一年。有如是等諸部異說，見別不同，不須和會。若依寶師，有多會釋，可往見。</p>
            <p>《興疏》依《莊嚴經》，（《出曜》亦同）謂初七入定，（住喜悅定，觀菩提樹，居此除諸苦故）二七經行，（大千為限）三七觀樹，（此處得大覺故）四七經行，（此時魔勸滅，魔女障礙遂悔罪複本）五七住目真鄰陀龍宮（龍神守護），六七住尼俱陀樹下，近尼連河，有多外道皆來慰問，七七住多演林中，觀眾生四苦所逼，時商主供養，（北天竺兄弟二人）四王供缽，而後入定，觀世思惟：吾法甚深，不可說，若梵來請即說。時螺髻梵王知如來默然之旨，與無量梵眾來請說法。（多有眾生堪悟入深法）佛默，梵王亦知默然之旨，與釋天及阿迦尼吒天，於夜分中至多演林禮繞，釋天請法，佛默，大梵重請，佛說二偈：我證逆流道，甚深難可見。盲者莫能見，故默不說。世間諸眾生，著彼五塵境，不能解我法，是故今默然。梵、釋聞已憂惱，忽然不現，複于一時，梵王歎摩伽陀國諸外道封著邪見，唯願說法令聞，時世雄佛眼觀眾生上中下三根、三聚，為梵王許說，一切世間天人等有淨信者，聽受如是法，梵王喜去，神唱言：如來今受梵王勸請，於一念之頃，虛空神聞展轉到色究竟天等云云。（略抄）</p>
            <h5>佛說無量壽經甄解(四)</h5>
            <p>二起說二：一先顯起說相，二廣釋其利益。（「光明普照」下）初中亦三：一總標，二別辨，（「扣法鼓」下）三結示。（「常以法音」下）初總標者：</p>
            <p>以佛遊步.佛吼而吼.</p>
            <p>此二句總標一代三輪化儀。《唐譯》雲「勇猛無畏，佛音震吼」，淨、祥二師釋為菩薩現佛威儀，用佛所吼。（淨影）令大士如真佛，示同十力無畏之說。（《祥疏》）</p>
            <p>今謂不然，此明釋迦成道相，何狹入菩薩之為。此明三世同道之義，謂如過去佛遊步，亦如過去佛吼而吼也。「以佛遊步」者，總標一代身輪化儀，「佛吼而吼」者，總標一代口輪化儀，已舉身口，心輪自在其中焉。</p>
            <p>有雲：「或在鹿苑時，或在華嚴時。」（俊榮）今謂不然，此二句總標一代，豈但初時耶？</p>
            <p>佛遊（遊化）步（步行利眾生）者，佛身輪化儀，如師子勇猛無畏，一切三界獨步無畏故。《唐譯》雲「勇猛無畏」。</p>
            <p>佛口而吼者，一代口輪說法，如師子吼。今直指者，《大論》二十五（十二）雲：「師子吼者怖死苦，佛吼者免死苦；師子吼者粗惡，物不喜；佛吼者其聲柔軟，聞者無厭心，普遍遠聞，能與二種樂。」</p>
            <p>《大雲經》第三（十五）雲：「菩薩複有十法譬如師子，何等為十？無所畏（一）、不畏大眾（二）、去終不還（三）、能師子吼（四）、具足辨才（五）、樂處林野（六）、在於山窟（七）、摧伏大眾（八）、具勇猛力（九）、善能守護（十）。」《經》下文雲：「如師子吼，百獸飛落走伏，鮫魚龜鼈水性之屬潛隱水底，人畜皆驚。菩薩亦爾，作無我師子吼，能令一切外道、野幹、著我見者，十方驚走，菩薩不欲令彼生其怖驚，但欲除我見心，亦為化余信心眾生。」（文）此中當彼第一、第四德，可准解。</p>
            <p>二別辨</p>
            <p>扣法鼓（說聞惠法，破惡進善對）.吹法螺.（說思惠法）執法劍（說修惠法，開權顯實對）.建法幢（宣證惠法）.震法雷（法無礙，得智證真對）.曜法電（義無礙辨）.澍法雨（詞無礙說，說法利生對）演法施（樂說無礙辨）.</p>
            <p>淨影前四句配聞、思、修、證，後四句配法、義、辭、辨。憬興破之，更引《法華論》作四對釋之，恐鑿耳。</p>
            <p>嘉祥雲「總標一代說法」，此釋穩也。</p>
            <p>今謂：此八句別約譬辨法，總標一代說法德，結言「常以法音」故。（一說：初標章門，後釋章門。初標中，初四句明臨化威，次四句明起說用，後二句總結。《會疏》、《渧記》初四句破惡譬，後四句生善譬。）於中初四句顯對治邪執，建立正法，次「震法雷」等四句示法澤普施，利益一切。</p>
            <p>「扣鼓」是誡兵義（影、祥），又遠聞義（興）；</p>
            <p>「吹螺」是改令義（祥），又《涅槃》雲「吹貝知時」（興）；</p>
            <p>「執劍」是斬斫義（祥），又破裂義（影）；</p>
            <p>「建幢」是高出義（影、興），又戰勝義（祥）；</p>
            <p>「震雷」是開蟄義（祥、興）、生芽義（影）；</p>
            <p>「曜電」是照了義（影、祥），又破暗義（興）；</p>
            <p>「澍雨」是增長義（興），又「潤澤」義。</p>
            <p>今按：鼓、螺、劍、幢四句，譬破邪顯正之威德，故須兵具為喻。扣（擊也）法鼓（從皮作鼓，俗字也，作鼓亦非也，《說文》作壴，從支）誡兵，吹法螺（《爾雅》：蠃小者蜬。郭璞《注》曰：大者如鬥。《說文》從蟲蠃聲，俗作螺）改令知時，執劍斬罰惡徒，戰勝而高建勝幢，喻顯如來說法對治外道強敵，摧滅邪執，終建正法之威德故。《唐譯》以「然正法炬」句換「執法劍」，直合法雲「攝受正法及諸禪定」。</p>
            <p>後四句（震雷、曜電、澎雨、演施）顯法澤普施，能開覺一切眾生成菩薩果實故，初三句喻以天地陰陽和合，潤澤一切草木，能生芽成實之靈物故，「演法施」句顯其法說，有雲「喻雨之恩施」者非也，直雲「演法施」，何言為喻乎？此乃合雷電雨，於法說耳，何以知者？《唐譯》前四之後有合說文，後句但舉雨及雷二喻攝電。直合法雲：「雨大法雨，澤潤含生，震大法雷，開悟一切。」澤潤、開悟是法施德用，故知今經「演法施」句正上三句合法也。又准《唐譯》，今本前四句後亦應有「攝受正法」之合法文，蓋以建法幢（正法）影顯耳，是譯者意樂也，諸注未得其意，故解釋鑿而已。</p>
            <p>雲何雷電雨陰陽之靈物者？《易》雲：「天地解而雷雨作，雷雨作而百果草木皆甲折。」又曰：「動萬物者，莫疾乎雷。」（文）雷，陰陽相擊成聲也，電者，《說文》：陰陽激輝也。《易》雲：「陰陽和合有其電，耀光長。」又元命包曰「陰陽擊為電」。諸家取電光之破暗、照了之義。（《字典》雲：電，《說文》陰陽擊耀，從雨從申。《埤雅》曰：電與雷同氣，雷從回，電從申，陰陽以回薄而成雷，以申泄而為電，或雲雷出天氣，電出地氣，故電從坤省，說卦離為電。電，火屬也，蓋陰陽暴格，分爭激射，有火生焉，其光為電，其聲為雷。今鐵石相擊則生火，燒石投井則發雷。又況天地大爐之所薄動，真火之所激射乎！又豐封雷電皆至。《疏》雲：「雷者天之威動，電者天之光耀，雷電俱至，則威明備足，以為豐也。」《春秋》「陰九年，大雨震電。」《疏》雲：「《河圖》雲：陰激陽為電，電是雷光。」《谷梁》雲：「震，雷也，電，霆也。」《淮南子、天文訓》：「陰陽相薄，感而為雷，激而為霆。」）</p>
            <p>今謂：《釋名》雲：「電，殄也，乍現則殄滅也。」知破暗照明之用甚少，恐應非經意。今按：《事文類聚》電光遠曜懷稻實，是喻含果實也。</p>
            <p>澍雨者，《應音》一（九右）雲：「之喻上句二切，雨也，謂潤生百穀者也。《說文》：上古時雨所以澍生萬物者是也。」《淮南》雲：「春雨之灌萬物，無地而不澍，無物而不生也。」《法華》雲：「一雨所潤，能生長三草，如來一音，能生三藥草，救療小中大病。」合法可知。</p>
            <p>三結示</p>
            <p>常以法音.覺諸世間.</p>
            <p>《會疏》合「扣鼓吹螺」者非也。此二句結前八句之意，謂上八句顯一代大小權實說法，皆覺悟一切世間，故結雲「常以法音」等，既雲「常以」，何局五時次第？思之。</p>
            <p>二廣釋其利益二：一合前諸句（「光明普照」至「宣流正化」），二別釋前演法施（「入國分衛」已下）。初合諸句者有五：</p>
            <p>一光明普照.無量佛土.一切世界.六種震動.</p>
            <p>此四句釋前「扣法鼓」，光照無量，遠聞義，一切震動，誡兵義，如來常法將有所說，先放光動地，令覺眾生故。《大論》云云。（《會疏》三十一右引）《會疏》合「執劍」者未可。</p>
            <p>二總攝魔界.動魔宮殿.眾魔慴怖.莫不歸伏.</p>
            <p>此四句釋前「吹法螺」。魔有四種，今明天魔，別有所居，居第六天，以欲界眾生總謂己民。今吹法螺，動其宮殿，先知法王統禦之時，為佛所領國界。</p>
            <p>「眾魔慴怖」等，慴，失氣也。《琳音》六十三（七左）曰「占葉反，《爾雅》雲：慴，懼也，或作『懾』字。」《應音》：「郭璞曰：即恐懾者也。《廣雅》：怖，懼也。《說文》：怖猶惶恐。謂邪魔翻邪歸伏正道，是改令義也。」</p>
            <p>三摑裂邪網.消滅諸見.散諸塵勞.壞諸欲塹.</p>
            <p>此四句釋前「執法劍」，於中上二句破邪法、斷邪見，此明斷破見惑，摑裂或作爴裂，《應音》十（十三）：「撿諸字書，無如此字，按字義宜作『攫』。」又三（四右）：「九縛居碧二切。《說文》：攫，爪持也。」（文）</p>
            <p>「邪網」者，外道撓人，如網執魚，如來利劍能攫裂裁斷之也。</p>
            <p>下二句明斬伐思惑。「散諸塵勞」者，破欲境，五欲境界能坌亂眾生，名為「塵勞」。說諸法空，破遣名為「散」也。「壞諸欲塹」者，舍欲心，愛欲是諸苦之本，欲流深廣，眾生漂溺之而難度說以為「塹」。（塹，坑也，城隍也）《字苑》雲：「塹，七贍反，繞城長水坑也。」佛法劍截欲塹，令散壞也，其破裂邪網見惑、斬伐欲塹思惑，即是利劍之用也。</p>
            <p>四嚴護法城.開闡法門.</p>
            <p>此二句釋前「建法幢」。「法城」者，什公雲：「法城者，實相妙法。」前文所雲道場所得微妙法是也。「嚴」謂重嚴義，教命急也。（《說文》）「護」謂衛護，不謾令人窺，通之有門，所謂三學、六度等八萬四千法門是也。今開此法門，使一切菩薩從是進趣，曰「開闡法門」也。</p>
            <p>上來文意，謂眾魔外道等不能窺知佛所居實相法城，眾魔外道馳奔邪徑，凡夫迷倒失正道，是以破見思惑，漸近法城，開闡種種法門，欲令彼等得門而通入也。</p>
            <p>今合建幢者，譬如聖主發運，攻伐凶徒，功成事遂，金城湯池，高建勝幢，大開禁門，百姓出入，德政正振。如來亦複如是。</p>
            <p>五洗濯垢汙.顯明清白.光融佛法.宣流正化.</p>
            <p>第四句合前震雷、曜電、澍雨三句。「洗濯垢汙，顯明清白」是澍雨德，雨有能洗物垢汙，能顯清白體之德。如來法輪洗濯塵勞垢汙，開顯本有淨體也。</p>
            <p>「光融佛法」者，合曜法電、震法雷。雷電振而百草萬木甲折，譬之於佛所得實相法光融于眾生心內，發菩提心，志求大乘。如是眾生，根機已熟至志求大乘，佛於是乎宣佈流通大乘實相之法，故雲「宣流正化」，正化者，外道邪化，小乘傍化，大乘名正化也。</p>
            <p>此上五句，小乘（斷見思惑）、漸教（開闡法門、顯明清白，三乘法故）、頓教（光融佛法等）次第自淺至深，可見。</p>
            <p>二別釋前演法施</p>
            <p>入國分衛.獲諸豐膳.貯功德.示福田.欲宣法.現欣笑.以諸法藥救療三苦.顯現道意無量功德.授菩提記.成等正覺</p>
            <p>此中具含小、漸、頓益，初四句明小機誘引。（《善見論》雲：分衛，此雲乞食）《應音》五（二左）雲：分衛，此言訛也，正言「賓荼婆多」，「賓荼」此雲「團」，「婆多」，此雲「墮」，言團食墮在缽中也。或言「賓荼夜」，此雲「團」，團者，食團，謂乞食。《清淨分衛經》曰：「諸如來及賢聖等，以道智慧，常自飽足，都無食念，亦不復念有食之事，惠施仁愛，湣念眾生故，現入郡國、縣邑、聚落，行受分衛。」（文）</p>
            <p>「豐膳」者，豐，《琳音》二十九（八右）上敷風反，正體字也。《周禮》：豐，大也。《國語》：盛也。《說文》：豆之滿者，從豆，象形。從二手從山豆，《經文》從曲作豐，俗字也，盛也。膳者，《琳音》十二（三左）：鄭玄《周禮注》雲：膳之言善也。今時美物曰「珍膳」。《考聲》雲：五味必佳曰「膳」。《說文》：具食也，從肉，善聲，《經文》從食，俗字也。信施食稱美雲「豐膳」也。《如來會》雲「于信施食能受能消」。今入國郡，行乞食，受信施，貯積無上功德，示為福田，為調眾生。</p>
            <p>福田者，供養如來，所施雖少，獲福弘多，猶如良田，所種雖少，收實甚多。（《菩薩本行經》）所以佛為福田，貯無上功德故也。祥釋不順文。</p>
            <p>次「欲宣法」下明漸教，欲宣法時，放光微笑。祥雲：「欣笑表說法必契之相，是起說方便。」</p>
            <p>「以諸法藥」等者，正說法也。如來大醫王能知其病，應病與藥，治三有之苦，病有眾多，法藥亦多，故雲「諸法藥」。門門不同，故為漸教益。</p>
            <p>「三苦」者，影雲「苦苦、壞苦、行苦」，祥雲「三有苦」，祥釋為穩。有雲：以三乘法藥，能治大中小病等。（《會疏》）</p>
            <p>後「顯現道意」下正示頓教益。「顯現道意」者，顯示阿耨菩提道，使人發無上正真道意，顯示菩薩無量功德，教人發菩提行。</p>
            <p>「授菩薩」等，終令得果。《最勝疏》六（十四）雲：「授者，付也，與也；記者，分別也，驗也。為其分別，驗其當果，而以與之，故名『授記』。」</p>
            <p>淨影雲：「授菩薩記，得果方便，行因克果，如心記物，故名為『記』；聖說示人，目之為『授』，成等正覺，正顯成佛。」（文）</p>
            <p>上來雖有三段不同，俱開說演法施之益也。（已上）</p>
            <p>轉法輪相畢。</p>
            <p>八入涅槃相</p>
            <p>示現滅度.拯濟無極.消除諸漏.植眾德本.</p>
            <p>上來廣明轉法輪相竟，故明化緣薪盡，入涅槃相中，初一句示滅，「拯濟」已下顯益也。</p>
            <p>非滅現滅名「示現」，《法華》雲：「為度眾生故，方便說涅槃。」般涅槃那，此雲「滅度」，大患永滅，超度四流故。唐玄藏翻為「圓寂」，以義充法界，德備恒沙為「圓」；體窮真性，妙絕相累為「寂」。「那」亦入義，應回在上，「安那」雲出息，「般那」雲入息，故知「那」是息義。若約應身息化歸真，故亦入義，具如《涼疏》等。《佛性論》：又次化身者，大悲為本，禪定為變現。現般若有五種：一令生怖畏，二令入聖道，三令舍苦執，四令信樂大法，五令受大菩薩記。乃至五濁世中有十四事云云。入涅槃相如《會疏》引《西域記》〈入涅槃所以會〉三（廿一右引）。《法華》云云。</p>
            <p>「拯濟」已下顯其利益。拯，《琳音》一（二右）雲：「拯，音取蒸字，上聲。」《應音》：「《說文》：拯，上舉也，謂救助也。」《方言》「拔出溺也」。「濟」者，孔注《尚書》雲：「濟，渡也。」「拯濟無極」者，示救濟一切眾生，利益寬廣。此有當時、滅後二義。云云（《會疏》三（二十一左）消除等者，《會疏》設自行、化他二義。）</p>
            <p>今按：《唐譯》雲：「使無量有情皆得漏盡，成熟菩薩無邊善根。」准此思之，今亦化他益為本。</p>
            <p>「漏」，煩惱名，能使眾生漏落生死，故名「漏」。三漏為體，攝一切惑，故曰「諸漏」也。</p>
            <p>一義雲：於涅槃會上，可度者已度，故曰「消除諸漏」，於涅槃使未度者結來世得道之因緣，故曰「植諸德本」。（《會疏》）</p>
            <p>又解：消除諸漏，因其現滅，令人厭有，斷生死因；值諸德本，因其現滅，使人欣寂，修涅槃因。（淨影）</p>
            <p>又解：准《唐譯》，消除諸漏者，明涅槃會上小乘益。謂二乘斷伏見思惑不永起，故雲「皆得漏盡」，漏盡即消除諸漏也。</p>
            <p>「植諸德本」者，明因現涅槃，得大乘益，菩薩諸波羅蜜名「德本」，《唐譯》雲「成熟菩薩無邊善根」，如令阿闍世王得無根信等，應知。</p>
            <p>上來就此界廣顯八相竟。</p>
            <p>三結例十方中有三：一總說，二喻示（「譬如」下），三法合（「此諸菩薩」下）。此初：（就八相成佛歎三：一通舉權實德，二別辨此界，三結例十方。）</p>
            <p>具足功德.微妙難量.遊諸佛國.普現道教.其所修行.清淨無穢</p>
            <p>淨影：「上廣歎權實，自下雙以結之。『具足』等二句結前實德，『遊諸』等二句結前權德（權實二德上終），『其所修行』已下第二歎其自利利他德云云。」</p>
            <p>嘉祥：「『具足功德，微妙難量』二句，屬上結示滅益，『遊諸佛國』已下廣歎德云云。」</p>
            <p>憬興同《影疏》。</p>
            <p>《會疏》科雲：「第八涅槃相二：初正明（上四句），次因明無窮相（「具足功德」乃至「清淨無穢」）。</p>
            <p>《渧記》雲：「『具足功德』已下是因明普門示現耳，其入涅槃文上既竟，何屬涅槃科耶？加旃此文，連續下幻師喻，而示普門示現之文義明也，何唯約八相而解耶？既言『現眾異像』等，又言『皆悉普現』，是隨類應現義也。故今私自下為因明普門示現，是對次上正敘列八相，故雲『因明』也云云。」此普門示現之科，本於《略箋》耳。</p>
            <p>今謂：上來就此土八相歎德，自下例十方結歎，不但此界，無限妙應垂示十方，亦與此界無異故，《唐譯》雲「如是諸佛剎中皆能示現」，故科「結例十方」，於中有三：初總說中，初「具足功德，微妙難量」二句與前「安住一切功德之法」及「入佛法藏」等對應，「具足功德」者，謂安住一切功德法，佛法藏也。「微妙難量」者，其德齊大海，非三乘所測故。次「遊諸佛國，普現道教」二句與前「遊步十方，行權方便，於無量世界」等對應，譬如日月，沒於此界，而于他方界出，不但此界示現八相，亦於十方普現無究八相，故雲「遊諸佛國、普現」。後「其所修行，清淨無穢」者，雙顯權實二德，在生死穢濁中修行，而不與生死所污穢，如蓮華，其行常清淨，如明鏡。其為總說。</p>
            <p>二喻示</p>
            <p>譬如幻師.現眾異像.為男為女.無所不變.本學明瞭.在意所為.</p>
            <p>比況為譬，比彼曉此，寄近知遠，是為譬喻。今欲令知菩薩無究八相化事無方，故假譬曉之。</p>
            <p>幻謂幻化，《琳音》一上雲：還慣反。顧野王曰：幻謂相欺眩以亂人目也。《增韻》：妖術也。妖術者名幻師，梵土是多故，諸經中多說幻師譬，《智論》雲：「西方有幻術人，一切皆能化，現宮殿、城郭、廊宇，結巾為兔，墜帶為蛇，種種變現等。」《華嚴清涼疏》釋如幻人有八義：一幻師，二幻法，三幻事，四所幻即空，五幻事曆然，六視者生實解，七幻師明瞭，八法謝事滅。如《會疏》（二十四左）合此經，此但從果向因菩薩如幻三昧德用也。（《會》三廿四左引）《大論》云云。</p>
            <p>「譬如幻師」舉能起人，「現眾異像，為男為女，無所不變」明起化相，所謂幻法幻事，「本學明瞭，在意所為」者，明起化德。本學明瞭者，幻師本習學幻法，通達明瞭，故雲「本學明瞭」。由本學幻明瞭，故無究化作，如意自在，故雲「在意所為」，幻是虛幻，明瞭知幻虛，故於幻不迷，喻實知。於幻不迷，故種種變現，如意所為，此喻權知。此諸菩薩由如幻三昧普遍十方，示現無究八相種種事，而本覺明瞭，故知無所有，無所有處種種相宛然，知幻故能現，變現本學明瞭。如《寶積經》七十一學幻太子說偈贊佛曰：「如幻師作幻，自於幻不迷，以知幻虛故，佛觀世亦然。」（文）</p>
            <p>三合法</p>
            <p>此諸菩薩.亦複如是.學一切法.貫綜縷練.所住安諦.靡不致化.無數佛土.皆悉普現.未曾慢恣.湣傷眾生</p>
            <p>合法中異解，「此諸菩薩」等二句合「譬如幻師」世無論。</p>
            <p>淨影雲：「『學一切法，乃至靡不致化』四句合起化德，（本學明瞭，在意所為，《疏》三句合本學明瞭）『學一切法』合『本學』也，（幻師幻法，《疏》雲「菩薩所證二諦法」）謂學一切化（興作物）他之法；『貫綜縷練』合『明瞭』也。貫通綜（興雲「集」）習，知法委審，故曰『縷練』。『所住安諦』合『在意』，（《疏》「貫練、安諦」二句合明瞭）於所住法，安心審諦；（興雲：悲智之境，是權術所遊，故雲所住。《疏》所住者深三昧，如《大論》如幻三昧等）『靡不致化』合『所以』也，（《疏》「靡不」等三句合「現眾」等三句）靡謂無也，致謂運致，於一切處（興「諸感處」）無不運化，又複致者，是其感致，令一切眾無不感化；（興雲：有經本雲「靡不感化」）『無數佛土皆悉普現』合前化相，合『現眾異像，為男為女』等。（《疏》：「無數佛土普現」合無所不變，「未曾慢恣湣傷」二句合在意所為。祥意「譬如幻師，現眾異像」，此合起化人。）」（文）憬興全用焉。</p>
            <p>嘉祥「所住安諦」至「一切具足」句，合上「為男為女，無所不變」也，此為異，餘大同淨影。《會疏》不肯。</p>
            <p>淨影以「貫綜縷練」合「明瞭」，「所住安諦」合「在意」，「無不致化」合「所為」者，雲「學一切法，貫綜、所住安諦」三句合「本學明瞭」，菩薩所證二諦法合幻師本學幻法，曰「學一切法」，學法通貫，綜習精熟雲「貫綜縷練」。</p>
            <p>「貫綜」者，諸家皆雲「貫」謂通貫，「綜」謂綜習。今按《字典》雲：「集勻正勻，並古患切，音慣，慣亦作貫。」《爾雅釋詁》：「貫，習也。」《詩、齊風》：「射則貫兮」，《鄭注》：「古患反，習也。」前漢《賈誼傳》雲「習貫如自然」，師古曰「貫亦習也」。依之，今「貫綜」者，謂數薰習也。「縷練」者，《經音義》「精熟也」，言數數習學、其法精熟曰「貫綜縷練」，故於本學明瞭。</p>
            <p>「所住安諦」者，於如幻三昧安閒諦審，寂靜無為而照法界無昧，此二句正合「明瞭」。「靡不致化，無數佛土，皆悉普現」三句合「現眾異像」等三句，靡不致化者，八相示現之化相故，「無數佛土，（所應境）皆悉普現，（能應三身）」合上「無所不變」。</p>
            <p>已上二段合法詳悉，今亦從之，「未曾慢恣，湣傷眾生」二句合「在意所為」句者未詳，琳師雲：「『譬如幻師』以下示如幻三昧。『未曾慢恣』等者，勞謙善謙，是普賢之行。」（文）</p>
            <p>「如是之法，一切具足」者，總結十方無究八相，悉結歸會在菩薩。廣歎二中，第一就八相成佛歎竟。</p>
            <p>大門第二，就自在化相歎有三：一總標功德，二「無量諸佛」下別明利益，三「一切善本」下結德齊果門。此初總標也。</p>
            <p>菩薩經典.究暢要妙.名稱普至.導禦十方.</p>
            <p>淨影：「上來略歎，下廣歎之，（自利利他）有四」，約自分、勝進分歎自利利他，釋相恐不順文意。《祥疏》：「已下別舉八、九、十地德為歎云云」，此釋有見處。憬興不出淨影。《會疏》：「次重列諸德廣歎分為十二德云云」，《渧記》全用，諸家各據一義。</p>
            <p>今謂：上來八相化德，此土、十方雖異，同是就一生補處菩薩歎八相示現德。自下次就自在化菩薩歎其德，即是二十二願「必至補處，除其本願，自在所化」是也，經家順本願列二種歎德，亦是承上「皆遵普賢大士之德」來，是故已下為自在化菩薩德。此中亦有二種：一遊諸佛土益，二入無佛處益。初大智門行，後大悲門行也。</p>
            <p>何以言之者，本于《智論》三十八雲：「遊戲神通者，到十方世界度眾生，雨七寶，所至世界一乘清淨，壽無量阿僧祇劫。問雲：菩薩法應度眾生，何以故但至清淨無量壽世界中？答雲：菩薩有二種，一者，有慈悲心，多為眾生；二者，多集諸佛功德。樂多集諸佛功德者，至一乘清淨無量世界；好多為眾生者，至無佛法眾處，讚歎三寶之音。」（文）</p>
            <p>今此中多集諸佛功德者，即遊戲十方大智門之菩薩也；多為眾生者，即遊戲無三寶處悲門之菩薩也。此經下文說二十二願成就雲「生彼國者，皆悉具足三十二相，智慧成滿，深入諸法，究暢要妙，神通無礙」等。（大智門菩薩）又「彼菩薩乃至成佛，不更惡趣，神通自在，常識宿命。」（大悲門）彼國菩薩既有二種，皆是自在化出門菩薩也。</p>
            <p>今經家順本願歎二種行德也，若准《往生論》，彼四種中，初三即今遊諸佛國菩薩也，第四即此入無三寶處菩薩也，應知。</p>
            <p>初總標文，通歎二種菩薩德，「菩薩經典」等四句總標功德，于中初二句內德，後二句外德。</p>
            <p>「菩薩經典」者，《金剛般若嘉祥疏》一（廿四左）雲：「經有三種，或文為經，或理為經，或文理合為經。」《地論》師雲：「三十心前（十信位）文為經，三十心（三賢位）文理合為經，初地已去以理為經。」（文）</p>
            <p>今用理為經，故雲「要妙」，下卷雲「智慧成滿，究暢要妙」，即與此同，「要妙」者，實相妙理也。生公曰「深經」者，謂佛說實相法，以為菩薩道也，此菩薩深達深經妙理，究竟通暢，故雲「究暢要妙」。</p>
            <p>何故不說言「諸佛經典」？今舉能學人，「經典」，所學之法也。</p>
            <p>「名稱普至，導禦十方」者，歎外德，有遠聞、攝生二德。《唐譯》雲「一切如來識知印可」，世有大人，必識大德，喻如蛇知蛇足。故名稱不遠聞，十方世界一切諸佛何識知乎！既一切如來普識知，由菩薩名稱聞十方也。「名」是實賓，「稱」是德之聲也，名隨德廣，德共名高，其所聞處，無不開導統禦。</p>
            <p>二別明利益中二：一遊諸佛土益，二入無佛處益。初中有十，一佛所護念益：</p>
            <p>無量諸佛.鹹共護念.</p>
            <p>《唐譯》雲：「常為諸佛勸進加威。」（文）護念即加被威神力之義，遊諸佛土菩薩與一一諸佛所加被護念，故此句居遊諸佛土之首者，在初貫後，則後九德亦由諸佛力加被得成就故。（此之諸佛，不離彌陀性海，故雲「性海如來儘是師，無邊如來同加被。」）</p>
            <p>嘉祥以為八地菩薩見諸佛益，思之。約通途，則八地遊戲神通菩薩遊十方諸佛國，況彼土自在化菩薩乎？</p>
            <p>第二行入佛境</p>
            <p>佛所住者.皆已得住.大聖所立.而皆已立.</p>
            <p>嘉祥意八地德中第三明同佛化導。淨影雲：「所住者證行，（是理）佛所行法也，菩薩同住；所立者教行，（是事）法界諸度，是佛所立，菩薩同立。」（憬興破雲：此亦不然，違《法華》佛自住大乘義，故大乘必通教、理、行、果，諸度既行，應非所立故。）法位雲：「佛住空無相理，大士又皆齊住，乃至佛能立十二部經，大士亦能隨分立，教化眾生。」（興破雲：「此亦不然，世俗事應如勝義，亦佛所住故。」）</p>
            <p>興雲：「今即所住者，即二諦之旨。（《會疏》依之）菩薩逐佛而即悟，故雲『已得住』。大聖立者，即三藏之詮。（法位同）大士亦達詮意趣，故雲『皆已立』。佛與大聖言異體同，故互稱而已。」</p>
            <p>《略箋》雲：「住佛住者，佛（此亦興所破）證如實真理而住之，菩薩亦分得之。（分得者何雲「皆」？）立佛立者，佛以方便立三乘等法，菩薩亦如是。（若爾，與下善立方便等何別？）」</p>
            <p>《梵響》雲：「佛所住者，約不空、空真理，大聖所立者，約空、不空俗妙，亦普等三昧最上妙惠也。」（文）</p>
            <p>《會疏》前句依興，所立者，建立淨佛國土，教化眾生事等。諸家異說，難的從也。</p>
            <p>「佛所住」者，即大涅槃是也，此中具三德，菩薩能契此德，名為「得住」。</p>
            <p>「大聖所立」者，如來行義。《華嚴》三十六曰：如來行有二種：無礙行、如如行，是如來行也。無礙行者，事不礙理，理不礙事，名「無礙行」。事盡理現，名「如如行」。今所立者，無礙行也，謂十力、無畏、不共等德行，事理不相礙故，此菩薩能行此行，故雲「而皆已立」。「住」是寂靜義，「立」是動作義，起居動靜皆契佛境界，故雲「得住」、「已立」也。（師說）</p>
            <p>今按：憬興釋下「今日世雄住佛所住」雲：「有說所住者即大涅槃，諸佛同住故等，非也。佛常住涅槃，非今日住故，今即如來住諸佛平等三昧，能制眾魔，雄健之天，故住佛住，為世雄名之因也。」（文）《教卷》引之雲：「今日世雄，住佛所住者，住普等三昧，能制眾魔，雄健天故。」（文）</p>
            <p>由之言之，今「佛所住」者，亦是普等三昧，此大士因佛願力，故第四十五之願逮得普等三昧，已住佛所住，故雲「皆已得住」也。「所立」者，非建立之立，住與立相對故，其佛立者，更思佛立三昧也，佛立三昧即般舟三昧也。</p>
            <p>第三化物同佛</p>
            <p>如來導化.各能宣佈.為諸菩薩.而作大師.以甚深禪慧.開導眾人.</p>
            <p>淨影雲：「利他相中，『如來導化』等教法利人，初二句說法同佛，『為諸』等句益人同佛，現行佛化故，為菩薩而作大師，『以甚』等證法益物，以深禪慧，化行同佛，禪止慧觀，證行雖眾，要不出此，開導眾人，益人同佛。」</p>
            <p>今謂：自德已入佛境，故化物亦不異佛，以如來導化而引導化益眾生，故雲「各能宣佈」，行佛化，故于諸菩薩中為師。《唐譯》雲「為教菩薩作阿闍利」。《苑音》二（初）：「阿闍利，此雲『軌則師』，則，師範也。」《瑜伽》八十二（十五）雲：「能化導無量眾生，令苦寂滅，又為摧滅邪穢外道，出現世間，故號『大師』。」（文）</p>
            <p>「以甚深」等者，明化導同佛。「禪」，禪定，「慧」，智慧，由禪定故，不染生死，由智慧故，不住涅槃，止觀相順，能開導眾人。「甚深」二字簡別二乘凡夫，以大乘甚深止觀，開示引導一切，與佛無異。</p>
            <p>第四供養諸佛</p>
            <p>通諸法性.達眾生相.明瞭諸國.供養諸佛.化現其身.猶如電光.</p>
            <p>「通諸法性」者，如理智照一切諸法性、十界體性。「通」謂通達，通如之般若稱也，《唐譯》雲「通達一切所行」。</p>
            <p>「達眾生相，明瞭諸國」者，「明瞭」二字回于達生處，可見，明瞭達眾生及國土相故，《唐譯》為一句雲「善能了知有情及國土」，故今准為二句一意，明瞭達眾生及國土相者，照差別相如量智之目也。</p>
            <p>《維摩經》雲：「雖知諸佛國及眾生空，而常修淨土，教化眾生。」（文）雖達眾生、國土、一初、依正一如，而身土依正差別相宛然，真俗性相不二故。此菩薩能通達真俗不二境，故於淨穢境不起優劣相，能遊無量佛土，興供養雲，故雲「供養諸佛」。</p>
            <p>「化現其身，猶如電光」者，喻示取速疾義、無前無後義，喻電光，謂於無量世界現其身，于一念一時之中無有出沒前後，如電光速疾，上供諸佛，下度眾生也，如《往生論》「一念遍至」等，可合考。《會疏》雲「通諸法性為依報，達眾生為正報」者未詳。《渧記》引《妙玄》及《宗鏡錄》釋法性，亦未了也。</p>
            <p>第五仰學幻法</p>
            <p>善學無畏之網.曉了幻化之法.壞裂魔網.解諸纏縛.</p>
            <p>祥雲：「善學無畏之網者，網言智，明仰學佛四無畏智，壞裂魔網，破邪智也。解諸纏縛者，解五蓋十纏等結也。」</p>
            <p>影雲：「以無畏智統攝諸法，故名為『網』。」又雲：「壞裂魔網，令離邪業，解諸纏縛，令離煩惱。纏謂十纏，（無慚、無愧、睡、悔、慳、嫉、悼、昏、忿、覆）縛謂四縛等（欲、有、無明、見縛）。」</p>
            <p>憬興雲：「纏縛者，即八纏（除忿與覆）三縛，（貪、瞋、癡）有說十纏四縛。于小乘宗雖有此義，非大乘故。」</p>
            <p>今謂：「無畏之網」者，網謂「帝網幻」。《唐譯》雲：「善學因陀羅網，能破魔網，壞諸見網，入有情網，能超煩惱眷屬，及魔侶魔人。」《目連菩薩所問》上（十四）說「帝網幻」：能行此幻者，現大幻事。「因陀羅網」者，《苑音》三雲：因陀羅，此雲「帝」也，帝謂帝釋，大衙殿上結珠之網，其網孔相望，更為中表，遞相圍繞，互作主伴，同時成就，圍繞相應也。</p>
            <p>華嚴家喻之一乘圓教，重重無盡，相即相入。諸佛住幻智，於一切無所畏，故名「無畏之網」，若以四無畏解之，則於第二句，故以「帝網幻」解，況《唐譯》為一句乎。菩薩仰學此幻法，故雲「善學」，由學得幻智，曉了一切法如幻如化，故能破魔邪見網，解眾生諸纏縛，魔所見覆蔽善法，故名「魔網」，煩惱令纏縛眾生居生死，故名「纏縛」，曉幻化故知佛如、魔如，知煩惱即菩提，故壞魔解縛也。</p>
            <p>第六顯示三乘</p>
            <p>超越聲聞.緣覺之地.得空.無相.無願三昧.善立方便.顯示三乘.於此中下.而現滅度.</p>
            <p>此菩薩善入如幻際，遊三空門，二乘雖得三空門，唯沈偏空，菩薩不然，能達幻網，得平等法，故雖住三空門，而不住無為，不住有為，故能行聲聞，能行緣覺，而超越聲聞、緣覺之地。《大寶積經》〈善德天子會〉說：以聲聞法教化眾生，故我是聲聞；以辟支佛法化益眾生，故我是辟支佛也；以如大悲法教化眾生，故我是菩薩。於一切法得解脫，一切無礙故，從所化眾生，或以聲聞法化益，或以辟支佛法化益，或以菩薩法化益，故我是聲聞，我是緣覺，我是菩薩也。人言我為馬，我應答言馬，人言我為牛，應答言我是牛，聲聞、緣覺亦如是，住方便善巧故，示現三乘而離聲聞、緣覺之相，是雲「遠離」等。</p>
            <p>「遠離」者，無著相之義。「之地」者，地位界系也。</p>
            <p>「空、無相、無願三昧」者，《大論》廿（二右）：觀一切法皆因緣生，法自性本空，無我我所，是名「空三昧」。既法空，故觀男女一異相等，相不可得，名「無相三昧」。既知一切法無相，則於三界無所願求，故名「無願三昧」。無願故不造生死之業，亦名「無作」。此三三昧是大小共用。《大論》二十（七左）雲：是三解脫門，摩訶衍中是一法，以行因緣，故說有三種，觀諸法空，是名「空」。於空中不可取相，是時轉名「無相」，無相中不應有所作，為三界生，是時轉無相名「無作」。譬如城有三門，一人身不得一時從三門入，若入則從一門，諸法實相是涅槃城也，城有三門：空、無相、無作，若人入空門，不得是空，亦不取相，是人直入事辨，故不須二門。若入空門取相，得是空於是人不名為「門」，通途更塞。若除空相，是時從無相門入，若於無相相心著生戲論，是時除取無相相，入無作門。阿毗曇中是空解脫門，緣苦諦攝五眾，無相解脫門緣一法，所謂數緣盡，無作門緣三諦攝五眾，摩訶衍中，是三解脫門緣諸法實相，以是三解脫門，觀世間即是涅槃。何以故？涅槃，空，無相，無作也，世間亦如是云云。</p>
            <p>淨影《義章》雲：「此三經論名『解脫門』，亦名『三治』，亦名『三空義』，或複說為『三三昧門』、『三脫三昧』。經論同說三治一門，如《地論》說。言三空者，如《仁王》說。言三脫者，對果名也，涅槃果德，絕縛名『脫』，空無相等，與脫為門，名『解脫門』。故龍樹言：行此三法，能得涅槃解脫果，故名『解脫門』云云。」</p>
            <p>「善立方便」等者，此菩薩常遊三空門，亦不妨涉有，故雲「善立方便」等。《影疏》明四種方便：一進趣，（七方便見道故）二施造（方便度巧修諸行），三權巧（方便知攝物），四集成。今此所論權巧方便，此權巧方便有三，今善立方便，意業方便，善立三乘，巧便度物故。顯示三乘是口業方便。《興疏》加雲「於此中下等為身業」者鑿矣。今謂善巧攝化巧方便名「善立方便」。如《論》及《注》。</p>
            <p>「顯（猶非實，故雲顯）示三乘」者，（影雲：「說三乘因，就大分十。」）此與《華嚴》以三乘門廣開化，及《法華》於一佛乘分別說三之文同。菩薩為上，聲、緣為中、下，三車、四車古師所爭，究《法華》意，四車為正。此經既以三乘為方便，亦以可證也。</p>
            <p>「於此中下而現滅度」者，菩薩遠期佛果，不求灰滅，但為二乘自現滅度，於三乘中，其中、下二乘示方便近果（涅槃），雲「而現滅度」。</p>
            <p>峻公二解，初約能化，雖法身常住，權應小乘故，前入涅槃相是也。後約所化，為小機與小果（二涅槃），准《唐》雲「不樂入二乘涅槃」。後義為勝。</p>
            <p>又依今文，雖於中下示現滅度，約其自證，以得法身平等，故下說言「得平等法」也，雖已得平等法身，而中下現滅度者，為善立方便故，此正彰前所列聲聞眾神通已達之義，思之。</p>
            <p>問：三乘並是方便，其權小菩薩亦期涅槃，何故但說中下滅度耶？</p>
            <p>答：此應分別，權小菩薩期涅槃與二乘無異，故攝之於二乘，說中下滅度。又可，小乘教中，有菩薩而未具足正化二乘教故，其菩薩攝二乘中，說中下滅度也。顯示三乘者，於其中、下乘，更加菩薩上乘為三乘，此之菩薩上乘者，即是聖道大乘，而非權小菩薩。《華嚴》〈賢首品〉雲「或現聲聞小乘門，或現緣覺中乘，或現無上大乘門」是也。無上大乘門即是菩薩大乘，非小菩薩也，然則，善立方便，顯示三乘中攝中、下及聖道大乘。</p>
            <p>望之根本經，則為權化方便，故雲「聖道權化之方便」，其是由之乎。又下卷中、下合為聲聞乘，菩薩上乘為一，說為聲聞（中、下）或菩薩（上乘）二乘，此從合也。今文從開，故雲「顯示三乘」，此之小乘（中、下）、大乘（上乘）說善立方便，則知聖道大乘，皆是為真實之利、權假方便也。既其然，則「方便」之言廣被三乘，滅度唯局中、下二乘，須知此意也。</p>
            <p>又依經末，于菩薩上乘中更開聖道一乘，故雲「諸佛經道難得難聞，菩薩勝法、諸波羅蜜得聞亦難。」流通開之，序分合之說三乘，正宗複癒合之，說聲聞或菩薩二乘，《行卷》二乘、三乘之名本于此等文，學者思之。</p>
            <p>第七證入平等</p>
            <p>亦無所作.亦無所有.不起不滅.得平等法.</p>
            <p>舊解二義：一雲：承前三三昧來，謂一切法無自性故，亦無所作是空。乃至因緣相亦無，故雲「亦無所有」，是無相也。空無相，故無可願求，故不起不滅，得此三三昧，故證入平等法。</p>
            <p>一雲：承善立方便來，善立方便無所作，顯示三乘無所有，而現滅度，不起不滅，得平等法，平等法者，得諸法實相也。（《梵響》後義）</p>
            <p>後解為優。釋文亦異說。</p>
            <p>或雲：「亦無所作」廢上四句。（善立等）種種方便示現，而不動三三昧，故無所施為，故雲「亦無所作」。後句拂「亦無所作」一句，雖體寂無作，不滯無之相，雲「亦無所有」，不起遮，無所有，無滅遮，無所作，平等平等，言思路絕，以無得為得，名「得平等法」。（《會疏》）</p>
            <p>或雲：前句（無所作、無所有）修不可得故，（無修造之遮）後句（不起不滅）性不可得故，修性平等，稱體起用，不但空，空體亦空，此空平等，不生不滅而滅，終日生滅亦不妨不生不滅。雖現二乘涅槃，不失平等法身，此之平等法身證入處，具足無量總持諸三昧等。（是二）</p>
            <p>或雲：「亦無所作」者，空一切用，「亦無所有」者，空一切體，「不起不滅」者，明常住法身。（《要解》）</p>
            <p>三解中第三義為優。私按：善立種種方便，施作種種佛事，而亦無實所作，常住三昧，故雲「亦無所作」。顯示三乘，而無有二乘、三乘，故雲「亦無所有」。於中下示現滅度，而即是不生不滅，故得平等法，為寂滅平等法身。曇師雲：「法身非作，非非作，亦非相，非無相。」此意也。</p>
            <p>「得平等法」者，即是寂滅平等之法，淨土菩薩得此法，故名「平等法身」，此菩薩得報生三昧，能一處、一念、一時遍十方世界，種種示現，種種教化眾生，常作佛事云云。此為還相回向之益，可知。（已上師說）</p>
            <p>第八念惠總持。</p>
            <p>具足成就.無量總持.百千三昧.</p>
            <p>《唐譯》雲：「得無生無滅諸三摩地，及得一切陀羅尼門。」</p>
            <p>「無量總持」者，陀羅尼，此雲「總持」，總持，慧也，三昧，定也，定力發慧所得說為「陀羅尼」。</p>
            <p>《探玄》十七（廿紙）雲：「《智論》以定慧為體，《佛地》、《瑜伽》增上念慧為性，以慧照法，念憶持故。」</p>
            <p>《大論》第五（七）雲：「陀羅尼，秦言能持，或言能遮，能持者，集種種善法，能持令不散不失，譬如完器盛水，水不漏散。能遮者，惡不善根心生，能遮令不生，若欲作惡業，持令不作，是名『陀羅尼』。」又廿八（十八）雲：「菩薩得是一切三世無礙明等諸三昧，於一一三昧中，得無量阿僧祗陀羅尼。如是等和合名為五百陀羅尼門，是為菩薩善法功德藏，如是名為『陀羅門』。」（文）</p>
            <p>當知：廣說無量阿僧祗陀羅尼，故雲「具足成就無量總持」也。</p>
            <p>「百千三昧」者，梵「三摩地」，或雲「三摩提」，此雲「等持」，等者，正也，正持心也，持謂持諸功德也。（《應音》）又離昏沈、掉舉名之為「等」，令心住一境性說以名「持」。（《苑音》）</p>
            <p>《大論》廿八（十九）：摩訶衍中，從首楞嚴三昧乃至虛空際無所著解脫三昧，又如見一切佛三昧乃至一切如來解脫修觀師子頻呻等無量阿僧祗菩薩三昧等，如是等諸三昧，無不具足，故雲「具足成就百千三昧」。今此菩薩得如幻三昧，顯示三乘，而內得平等法，能具足三昧陀羅尼門功德也。</p>
            <p>又《大論》廿八（二十）：「問雲：陀羅尼門、三昧門為同為異？若同，何以重說？若異，有何義？答雲：三昧但是心相應法也，陀羅尼亦是心不相應，是心不相應陀羅尼，是心不相應者，如人得聞持陀羅尼，雖心瞋恚，亦不失常隨，人行如影隨形，是三昧修行習久後能成陀羅尼，是諸三昧共諸法實相智慧，能生陀羅尼。禪定無智慧如杯瓶，若得實相智慧，如杯瓶得火燒成熟，能持菩薩三世無量功德。」又雲：「陀羅尼世世常隨菩薩，諸三昧不爾，或時易身則失等。」（文）</p>
            <p>第九不斷辨才</p>
            <p>諸根智慧.廣普寂定.深入菩薩法藏.得佛華嚴三昧.宣暢演說一切經典.</p>
            <p>由念惠總持得此不斷辨才。「諸根」者，淨影雲「信等五根」，憬雲：「諸根者，六根清淨，此諸菩薩位十地，已得自在，六根互用故。」此釋為優。諸根為外，智慧為內，故得諸根互用自在。</p>
            <p>「廣普」，大義，「寂定」，寂靜義，《唐譯》雲「廣大諸根辨才」，今文智慧寂定能生辨才之意。</p>
            <p>「深入菩薩法藏」者，上言「入佛法藏」者，明從果向因，此「入菩薩法藏」者，聖道大乘也，從因向果之法，總名「菩薩法藏」。今謂：陀羅尼三昧能含藏菩薩一切功德法，故名「菩薩法藏」。何以言之？《大論》二十八（十八）雲：「菩薩得是一切三世無礙明等諸三昧，於一一三昧中，得無量阿僧祗陀羅尼，是為菩薩善法功德藏。」（文）善法功德藏即是菩薩法藏故。</p>
            <p>「得佛華嚴三昧」者，顯普賢行德齊果海，《唐譯》雲「佛華三昧」，即是普賢所入定，如《探玄》十七（十紙）釋。得此三昧，故得不斷辨才，宣說無盡契經海無盡時也，霖師雲「應上皆遵普賢之文」。《華嚴》三十七經文曰普賢菩薩所入定名『佛華嚴』。」《探玄》引此文，釋普賢所入定用：「宣暢演說一切經典，是乃用，非以華嚴三昧為用。」（文）</p>
            <p>《探玄記》雲：一釋名者，以因行華嚴感果相，令顯著故。二體性者，法界行門，心海為體，以等持廣大無限量故。（釋名普賢因分之行，嚴十佛自境界果，體性因分，心海為體，故海印無限量。）</p>
            <p>《八十華嚴》第五十三〈離世間品〉雲：「爾時普賢菩薩摩訶薩入廣大三昧，名『佛華嚴』。」（文）又雲：「一切自在難思議，華嚴三昧勢力故，如是如是。」（文）</p>
            <p>《法界記》雲：「言華嚴三昧者，解雲：華者，菩薩萬行也，何者？以華有生實之用，行有感果能，雖複內外兩殊，生感力有相似，今即以法托事，故名『華』也。嚴者，行成果滿，契合相應，垢障永消，證理圓滿，隨用贊德，故稱曰『嚴』也。三昧者，理智無二，交徹鎔融，彼此俱亡，能所斯絕，故雲『三昧』也。亦可華即嚴，以理智無礙故，華嚴三昧以行融離見故；亦可華即嚴，以一行頓修一切行故，華嚴即三昧，一行即多而不礙一多故；亦可華嚴即三昧，以定亂雙融故；亦可三昧即華嚴，以理智如如故。如是自在，無有障礙，或定或亂，或即或入，或智或理，或因或果，或一或異，性界實德，法爾圓明，應如理思，絕於見也。</p>
            <p>此雲何知？按《華嚴經》雲：『一切自在難思議，華嚴三昧勢力故，如是如是。』廣如經辨。此解行為言名為『華嚴三昧』，如其據果，亦名『海印三昧』，此即同時前後為名，頓現互融為目，猶如大海現四兵像，像類各差，頓現前後，然即像形非一，水竟不殊，即水而湛然，水即像而繁雜曆然，前後始終難源，宛爾繁興，寂然無相，齊頭頓現，隱顯難知，互入無羈，鎔融絕慮。此雲何知？按《華嚴經》雲：「如是不思議，思議不可得，深入不思議，思非思寂滅」等，廣如經辨云云。</p>
            <p>第十得念佛定</p>
            <p>住深定門.悉睹現在無量諸佛.一念之頃.無不周遍.</p>
            <p>《唐譯》雲：「具一切種甚深禪定，一切諸佛皆悉現前，於一念中，遍遊佛土，周旋往返，不異其時。」（文）</p>
            <p>淨影雲：「住深定門，起行所依，無心往來，直以三昧法門力起，故須住定。下明起行，（「悉睹」下）悉睹現在等，攝行寬廣，一念之頃等，起行速疾。」</p>
            <p>憬興雲：「通既事德，所依之定必非理定故。（斥影雲所依理定也）睹無量佛，應非一念故，如其次第，今即通所依定無境不觀，故雲『深定』。睹諸佛者，即天眼通，一念遍者，即神境通等。」</p>
            <p>今謂：《般舟經》雲：「是四眾不持天眼徹視，不持天耳徹聽，不持神通到其佛剎，不于此間，終生彼間，便於此坐見之。佛言：四眾於此間國土念阿彌陀佛，專念故得見之。即問：持何法得生彼國？阿彌陀佛報言：欲來生者，當念我名等。」《經》既言不持天眼神通，興師何雲以通力到視乎？既非通之所依，何為事定耶？淨影雲「三昧法門力」，能順經文。《唐譯》雲「一切種甚深禪定」，一切種者，謂一切種智，全理之事，故雲「甚深」，何偏事定耶！</p>
            <p>今按：此深定門元是出佛願，下第四十五願雲：「聞我名字，皆悉逮得普等三昧，住是三昧，至於成佛，常見無量諸佛。」此三昧傍通觀佛，正在弘願念佛，故雲「聞名皆得」。韋提見無量壽佛，阿難禮見彼佛，亦莫非斯願益，大師立為「見佛增上緣」。由此言之，住普等三昧曰「住深定門」，此三昧彌陀智願之所成，甚廣無涯底，故雲「深禪定」，悉睹、周遍是其業用，應知。</p>
            <p>從來遊諸佛土中有十德，結歸念佛三昧。一念之頃周遍無量佛土者，所到一乘清淨無量壽世界故，結歸念佛三昧也。</p>
            <p>第一明遊諸佛土益竟。</p>
            <p>第二入無佛處益有三：一能拔八難，二三業德化（「分別顯示」下），三為不請友（「為諸庶類」已下）。初能拔八難者：</p>
            <p>濟諸劇難.諸閑不閑.</p>
            <p>淨影雲：「濟諸劇難，諸閑不閑，扶人離苦，難別有八：三途為三，人中有四：</p>
            <p>一盲聾喑啞，二世智辨聰，三佛前佛後，四郁單越界。天中有一，謂色界中長壽天難。此八難中，三途為劇，菩薩濟之，人天苦微，名曰『諸閑』，菩薩勤化，故雲『不閑』。」（文）此意謂濟諸劇難及諸閑，而菩薩不閒暇之義也。</p>
            <p>嘉祥雲：「閑者，濟心中劇難人，言其伏煩惱，故雲『閑』，不閑者，外凡之人為煩惱所使，故雲『不閑』也。或雲不閑是人，閑是天也。」（閑為閑安之義）此意濟劇難、諸閑及不閑之義也。</p>
            <p>法位雲：「二乘於救生閑，大士則不閑；凡夫于修閑，大士則不閑；又二乘凡夫於無上菩提閑，大士則不閑。」（此閑為等閒之義。憬興破曰：若如所言，應說懈怠精進，閑即閑處，必非懶惰故。）</p>
            <p>有說：（《興疏》所舉）劇難即八難也，此中阿鼻受苦無間，故雲「不閑」，餘七名「閑」，菩薩以能救名「濟」。（興破雲：此亦不然。說何名餘七，若說後七難名閑者，即七地獄應非不閑，閑所攝故，若說七地獄名閑者，即八寒獄亦非二攝，菩薩救濟應非遍故。）</p>
            <p>又義寂雲：「人天趣中非難處者名為『諸閑』，以容能起諸聖道故，墮難處者名為『不閑』，以無容起諸聖道故。」（文）</p>
            <p>憬興雲：「八難名為『劇難』，兼非想天，更有業、惑二種障者，名為『不閑』，（不安義）若非八難及無二障，皆曰『閑』等。」</p>
            <p>此等諸師中，解「劇難」淨影為穩，（三途八難總別意也）興從之。解「閑、不閑」者，淨影等諸師皆未穩，但義寂為穩矣，望西用憬興，亦非也。《略箋》意三惡趣為「劇難」，上界之定地名為「閑」，以閑靜故，欲界之散地名為「不閑」，以散亂故，即救攝六趣之險難也。《會疏》三途為「劇」，八難為「難」，「諸閑不閑」同《略箋》，《梵響》亦據之。</p>
            <p>古師皆「閑、不閑」釋未穩。《音義》者解得「閑、不閑」之義雲：「閑謂間暇」，《應音》廿四（三右）雲：「鼻至迦，此雲間。」《說文》：「間，隙也。」</p>
            <p>《琳音》廿八（十五）：應師雲：「八無暇言此八難之時，無有閒暇可修道業也。」又十八（十三）曰：無暇，《賈注國語》雲：暇，閑也，安也。舊譯經或雲「八不閑」，或名「八難」，其義一也。今按大藏《大威德陀羅尼經》（隋闍那崛多譯）三（十一）雲：「彼等五類（次上雲龍、夜叉、餓鬼、鳩槃荼諸眾），如來不為說聖諦，何以故？彼等眾生墮不閑處。」又《持心梵天所問經》（法護譯）二（十二）雲：「無有惡趣勤苦之患，亦無八難不閑之處。」（文）閑，何間切，濁音間，通作閑，按：劇難、不閑，三途、八難，舊解非。（已上）</p>
            <p>今謂：「劇難」者謂三途，劇，甚也，難，患也、陀也、憂也、苦也。三惡道是苦難甚，故出劇難，猶如言「三途苦難」也。八難處名「不閑」，無有閒暇可修道業故，亦名「八不暇」。三途八難者，是總別為言耳，除八難，一切人天總雲「諸閑」。</p>
            <p>《唐譯》雲：「于難非難邊，能了諸邊。」（邊者處也，於者境也）彼三途八難合為「難」，「非難」是即諸閑也。</p>
            <p>《八有暇無暇經》雲：「爾時，世尊告諸苾蒭曰：汝等當知，於此世間，寡聞無識凡夫之類，常說無暇、有暇之言，然不了知，雲何無暇？雲何有暇？吾今為汝分別開示，汝等諦聽，善思念之。若諸有情，欲住聖行，修善法時，有其八事無暇修習，乃至有人生在中國，而所受身諸根具足，了善惡言，乃至生極正見，汝等苾蒭當知，是人有暇修習云云。」</p>
            <p>「閑、不閑」以之可知。</p>
            <p>二三業德化</p>
            <p>分別顯示真實之際.得諸如來辨才之智.入眾言音.開化一切.超過世間諸所有法.心常諦住度世之道.于一切萬物而隨意自在.</p>
            <p>前名入無佛處救濟，已下明其救濟相，此乃明入無佛處三業自在德化，於中有三：「分別顯示真實」至「開化一切」，初明口輪德。</p>
            <p>「分別顯示真實之際」者，際者，究竟邊際名為「際」，《大論》三十二雲：「如、法性、實際，是三皆是諸法實相異名。」（文）實相妙處盡理至極雲「際」也。若依小乘，偏真為實際；若依漸教，以離二邊為真實際；若依聖道實教，諸法實相為真實際；若依淨土，光闡道教為權方便，誓願一佛乘為真實際，一實真如海故。聖道守理而非唯理，淨土以事而非唯事，于眾生所入，則雖有事理、空有不同，而從諸佛咨嗟見之，則惟此誓願一佛乘、一實真如海為真實之際，此菩薩順諸佛咨嗟故，如是分別顯示言說，無滯開化一切也。</p>
            <p>「得諸如來辯才之智」等者，末教則因同於果為得佛辨才，若依根本教，但說一字，亦為得佛辨才，傳如來如實言故。不但此菩薩爾，凡夫說亦同諸佛辨才，讚揚佛慧功德，開化十方有緣而已。</p>
            <p>淨影以四無礙智釋辨才智，《會疏》三（三十六左）明四七辨，可往見。</p>
            <p>內得辨才智，故入眾言音，能開化一切，歎辨才德，《會疏》引《密迹經》云云。此菩薩能入種種言音，能說法開化，此歎口輪德也。淨影雲：「入謂解也，謂解眾生種種言音，用之起說，開化一切。」憬興雲：「得解言三昧，起法說故，入者解也。」（文）淨影約所化，憬興約能化，各據一義也。</p>
            <p>「眾言音」者，約處，有處處言音異，約類，有人、天、鬼、畜等言音異，解入一切言音，應順一一可解，開化一切也。</p>
            <p>有說：入眾言音者，應于濟諸劇難、諸不閑，何者？如此眾生不受佛化，而今隨其言音，隨類開導，則皆悉靡不得利矣。《稱讚大乘功德經》雲：「傍生鬼等，亦聞如來以隨類音而說法。」（文）《妙法決業障經》亦同之。（《渧記》）</p>
            <p>「超過世間諸所有法，心常諦住度世之道」者，次明身輪德。</p>
            <p>《唐譯》雲：「超過世間一切之法，善知一切出世間法。」（文）</p>
            <p>「世間諸所有法」者，有為、可毀壞名「世間」，依正、善惡、因果等一切有為諸法言「諸所有法」也。菩薩能知一切三界虛妄，而行世間不舍，故雲「超過」。</p>
            <p>「度世之道」猶言出世道，《華嚴》〈離世間品〉別譯名《度世經》，可准知。下經言「可得度世泥洹之道」，故出世無為法名「度世之道」，出有為證無為而不著無為，故雲「諦住」，此菩薩心常住無住處涅槃雲「心常住」也。</p>
            <p>「于一切萬物而隨意自在」者，後明神通輪德。</p>
            <p>夫心有拘累，則於一切萬物不自在，二乘凡夫心為物所轉，菩薩達無性離縛，故物為心所轉，此菩薩于依正等一切萬物，隨心變轉，利益眾生，如彼須彌內芥子，四大海入一毛孔，神通自在也。</p>
            <p>霖師雲：「此間文明常、樂、我、淨四德，『超過世間』者淨德，《論》以勝過三界道為清淨功德故；『心常諦住』者常德；『度世之道』者樂德；安樂之法故；『于一切萬物而隨意自在』者我德，以八大自在為我義故。」</p>
            <p>三為不請友有三：標、釋、結。（此下分科依《祥疏》）</p>
            <p>為諸庶類.作不請之友.</p>
            <p>初標。庶，眾也，類，種各肖似也，猶如言「眾生」。「不請之友」者，《影疏》二義云云。《維摩經》曰：「眾人不請，友而安之。」肇公曰：「真友不待請，譬慈母之趣嬰兒。」淨影《維摩疏》一本（廿三）雲：「解有二義：一所化眾生無機感聖名為『不請』，菩薩強化為作因緣名『友安之』。二所化眾生雖有道機，無其樂欲，不知求聖，名為『不請』，菩薩隨機而為強化，名『安之』。」（文）與今《疏》同。</p>
            <p>師說雲：上文「於此中下而現滅度」者，總通上諸聲聞，示皆是自在化菩薩，一切大聖神通已達故。從此下文別密就阿難，兼彰自在化之德。言「荷負群生，為之重擔」者，是同體大悲。諸經簡阿難有學，（《大品經》等）今經無簡，總括雲「神通已達」，今文密顯阿難德：一重擔眾生德，下文雲：「但為將來眾生，故問斯疑。」是至法滅百歲眾生為阿難重擔故。二受持法藏德，《經》雲「受持如來甚深法藏」，《唐譯》雲「能持一切如來法藏」，即聞持三世一切如來法藏也。多聞歸一聞，一聞即是「聞其名號」，下文請雲「願樂欲聞」，應此請說本願生起本末，阿難聞本願名號本末竟，信心歡喜，慶喜之名出於此，由受持法藏，護佛種性，使不斷絕。三湣念眾生德，文雲「湣念眾生，演慈辨」，下文雲多諸饒益，以真妙辯才問慧義，開顯出世本懷者，演慈辯才德也。四開智慧眼之德，文雲「授法眼」故，阿難聞持此法，使開一切眾生法眼故。五閉塞惡道德，文雲「杜三趣、開善門」故，橫截五惡趣，自然閉杜三趣門，必得超絕去，往生安養國是開善門，皆是由阿難開示之德。此五德攝歸湣念眾生德，以同體大悲，假示現阿難身，終顯出世本懷。約佛則佛言「我哀湣，甚于父母念子」，約阿難則「視若自己」，能聞能顯，主伴同住同體大悲，應知。</p>
            <p>二釋中三：一約四弘，二約受持，三約慈悲。今初：</p>
            <p>荷負群生.為之重擔.</p>
            <p>釋中三段全用嘉祥。《祥疏》雲：「釋中有三意，初舉大士四弘誓，以四弘誓荷負於物，故雲『重擔』。」（文）</p>
            <p>「荷負」者，《應音》七（十四）：「何負，古文。」《說文》：「何，擔也。」《諸書》：「胡可切，何，任也。」今皆作「荷」也，重物在背為「荷」，在肩為「擔」。荷擔眾生是不舍眾生之義，謂以眾生無邊誓願度荷擔眾生也。</p>
            <p>「重擔」者，《勝鬘經》曰：大地持四重擔：一者大海，二者諸山，三者草木，四者眾生乃至廣說，譬菩薩大悲誓願荷負眾生，《大法炬經》、《會疏》（三十八左）引云云。</p>
            <p>二約受持</p>
            <p>受持如來甚深法藏.護佛種性.常使不絕.</p>
            <p>此約受持釋不請友。祥雲：「只以住持佛法，欲使如來法藏不絕，佛種不斷故也。」（文）</p>
            <p>「受持」等者，影師約勝解：如來藏性是如來甚深法藏，暗障除，現己心，故曰「受持」等。今謂：約理性者非經意，《唐譯》雲「能持一切如來法藏」，不言「甚深」，明知非理性。憬興破雲：「此恐不然，如來藏性既是真體也，必不可言『受持法藏』故，既雲『法藏』，亦雲『受持』，即知教法，非佛性也。嘉祥為教法者，順經意也。」</p>
            <p>今「甚深法藏」者，純圓大乘甚深經典也，受持者，自念受，能為他解說，為受持，由受持佛法藏，護持佛種性。《大論》雲「於無佛處讚歎三寶音」，三寶音者，即是受持宣說佛法藏也，眾生由之植善、發智、成德、契理，故三寶種子傳傳相繼，常使不絕。天親雲：「何等世界無佛法功德寶，我願皆往生，示佛法如佛。」亦此意也。</p>
            <p>「護佛種性」者，佛法種子也，謂由教行為緣，（由教起行）下佛種子于眾生心田，而生（生，私按當作「有」字）正覺之芽起，護養不絕，終得覺果。峻公（三十九左）四解，修性並通。霖師雲：「上入法藏約自性，今受持如來法藏約住持弘化，所望各異，非煩重也。」</p>
            <p>三約慈悲</p>
            <p>興大悲.湣眾生.演慈辯.授法眼.杜三趣.開善門.</p>
            <p>《唐譯》雲：「哀湣有情，能開法眼，閉諸惡趣，開善趣門。」</p>
            <p>《祥疏》雲：「次舉慈悲德為釋，（釋不請友）『興大悲、湣眾生』者，明拔苦因果，『演慈辯、授法眼』明與樂因果。」（文）</p>
            <p>淨影亦約慈悲，悲湣眾生起悲心，慈辯、授眼起慈心，依慈起說名「演慈辯」，教法生解名「授法眼」。「杜三趣」等者，顯前悲心益，杜謂塞也，離惡杜三趣修福，故開善門也。此約通途，若約別途，入煩惱稠林，名為「興大悲」，惠以真實之利，名為「慈辯、授眼」，眾生如盲，菩薩悲哀，與名號開法眼，名「授法眼」。「杜三趣」等二句明慈心益，「杜三趣」者，下文「閉塞諸惡道」與之同，即是「橫截五惡趣，惡趣自然閉」之意也；「開善門」者，下文「通達善趣門」與之同，即是「必得超絕去，往生安養國」之義也。（已上）</p>
            <p>釋不請友三節竟。</p>
            <p>三結不請</p>
            <p>以不請之法.施諸黎庶.如純孝之子.愛敬父母.于諸眾生.視若自己.</p>
            <p>結前諸文，中有三，初二句正結上。</p>
            <p>《祥疏》雲：「『以不請之法施諸黎庶』，結也。『黎』之言民也，『庶』言眾也。」（文）（《選注》雲：黎庶，眾民也。）</p>
            <p>「以不請之法」者，彼不請求，強與法，名「不請法」。又可，以上所明弘誓、受持、慈悲等法，是為不請之友之法，今以此法普施三途、八難、閑、不閑群類，故曰「以不請」等。又可，不請之法即是名號，以其體大慈悲，故施與此法，名為「不請友」也。此正結上也。</p>
            <p>「如純孝之子，愛敬父母」二句次開譬。</p>
            <p>《祥疏》雲：「『如純孝之子』下譬不舍眾生之心。如純孝之子，遂慈悲母也。」純孝者，《應音》「純謂精一也」，《爾雅》雲「純，大也」，《爾雅》曰「善事父母為孝」，《左傳》「穎考叔，純孝也，愛其母，施及莊公。」《注》曰「純猶篤也」。</p>
            <p>「愛敬」者，親念為「愛」，恭尊為「敬」，孝子之事父母也。《會疏》意喻顯不待求，而應不請之義。今不取之，依嘉祥意，譬荷負群生，心無暫舍，菩薩大悲心不舍眾生，如純孝之子，愛敬慈父母，心無有舍時，此乃喻顯上荷負重擔大悲心也。</p>
            <p>「于諸眾生，視若自己」者，後合也，合於同體大悲不舍眾生，為強顯悲心不舍之義，有此合文。謂父子本分，體豈可離乎！以合同體大悲。古人雲：名與身孰親，身與寶孰多，其至親不過己身也，己身實不可舍，菩薩同體大悲不舍眾生，視諸眾生若自己，眾生同體故，此明攝生至厚。</p>
            <p>大門第三：結德齊果門</p>
            <p>一切善本.皆度彼岸.悉獲諸佛無量功德.智慧聖明.不可思議.</p>
            <p>此結入無三寶處，及遊諸佛國、三種自在化之諸德。</p>
            <p>「一切善本，皆度彼岸」者，上所舉諸德，八萬四千諸波羅密諸德，齊果界故雲「皆度彼岸」。影雲「度猶到」。《大論》十二（初）雲：「若能直進不退，成辨佛道，名『到彼岸』。」（文）彼岸，涅槃也，一切行至此得成就故。</p>
            <p>「悉獲佛德」者，明得如來福莊嚴，「智慧聖明」者（權實），明得如來智莊嚴。（淨影，憬興同之）如是福智二嚴具足，故齊果門，從果向因菩薩故。</p>
            <p>大門第四：總結</p>
            <p>如是之等菩薩大士.不可稱計.一時來會.</p>
            <p>「如是等」者，指上所明具足廣略功德八相及自在化等諸德之菩薩，雲「如是」等。「不可稱計」者，結數。</p>
            <p>淨影雲：「此等悉為影響顯法，故皆來會，為法心同，故來一時。」（文）</p>
            <p>峻公雲：「至人應時，如回應聲，同時十方雲集，故雲「一時來會」也，用不隨情。然一時來會文雖屬菩薩眾，而意通聲聞眾，彼亦還來穢國聖眾故，皆是二十二願所使然，大聖神通已達之諸聖，及皆遵普賢之大士，共一時來莊嚴此會，以顯出世本懷，與餘經列眾天淵耳。況寄列眾德，顯一代八相，信一代經中奇特最勝之妙典哉！」</p>
            <p>上來教起因緣分已竟。（證信序）此下第二明請問發起分。（發起序也）</p>
            <p>淨影三對以六重釋發起序，一現相起發、（如來相）阿難請問對。二如來審問、（汝為自請他）阿難實答（我自問）對，三如來欲許、阿難奉敕（願樂欲聞）對。</p>
            <p>嘉祥分為五段。憬興《疏》中（十一左）「爾時世尊」（佛現相一段）至「光顏巍巍」第二說經因起序也，「尊者阿難承佛聖旨」已下，第二問答廣說分中有六：一問佛顯相，二審問所以，三彰問自請，四歎問敕許，五阿難欲聞，六如來廣說。是為正宗。</p>
            <p>此由阿難請問如來說正宗，阿問為序，佛答為正乎？故「阿難承佛」已下屬正宗意也。然恐未順文，其問屬序者，諸經有例，如上辨，文既如來敕聽許說言「今為汝說」，故阿難奉之，言「唯然，願樂欲聞」，故如來正開正宗，序、正文分明，是故今順淨影等古師，「爾時世尊諸根」至「願樂欲聞」，序中第二，為請問發起分，此中有五：一如來現相，二阿難請問，三如來審問，四阿難奉答，五如來正答。</p>
            <p>爾時.世尊諸根悅豫.姿色清淨.光顏巍巍.</p>
            <p>此四句一，明如來現相。</p>
            <p>「爾時」者，佛將說斯法門之時，六事成就，正有此時，即是機緣淳熟，將通暢出世本懷之時也。凡諸經發起，或放光明，或現神力，或乞食、獻蓋等，其緣非一，今即異彼，唯當聲聞菩薩眾一時來會時，世尊現異常相，阿難請問發起，正開顯出世所懷也。所列二眾，皆是淨土還來菩薩，遵修普賢之人，集在此會。教主世尊住於本地法身別德，約因則普賢之德，約果則行如來行，能所且分，俱是莫不出於願心莊嚴，今經冠乎一代，燦然可睹矣！</p>
            <p>《如來會》及《莊嚴經》闕略此現相一段，而述阿難請問。《漢譯》雲：「于時佛坐思念正道，面有九色光，數千百變，光甚大明。」《吳譯》同之。此現相起所住道，而為起發阿難啟請，由啟請，如來顯出世本懷，然則其本唯別德耳。</p>
            <p>「世尊」者，梵「路伽」名「世」，「那伽」名「尊」。（《仁王祥疏》）《琳音》一（六左）曰：「《大智度論》雲：如來尊號有無量名，略而言之有其六種，『薄伽梵』是總稱也，義曰眾德之美、尊敬之極也。古譯為『世尊』，世出世間鹹尊故。」（文）</p>
            <p>然余經安別號，此經特不置別號，不但此文，一經始末亦皆然，釋迦即彌陀，彌陀即釋迦，二尊分而不分故，此乃與諸經教主異，此為人異；（是一）諸根悅豫等，此為相異；（是二）阿難所念五德，此為德異；（是三）開顯惠施本意，此為說異。（是四）如是四異，諸經中無有其一，故雲「未曾瞻睹」，可知。</p>
            <p>「諸根悅豫，姿色清淨」者，明其總身喜相，「光顏巍巍」，別顯面顏異常。興雲：「有色諸根皆顯喜悅，以表淨土快樂等。」今謂：「悅豫」，應法師引《爾雅》雲：悅豫，喜樂也。《苑音》雲：豫，餘據切。《珠叢》曰：心安和說謂豫也。佛將通暢所懷，故有此喜樂相。祥雲：「佛開發宗，先將說淨土，勸物修取，（取字恐因字乎）示有欣悅之狀，故雲『諸根悅豫』。」影雲：「喜有兩義：一念彌陀佛所成行德，可慶故喜；二念眾生得益時至，故生歡喜。」二師大同。</p>
            <p>「姿色清淨」者，影雲：「示現喜色，色無慘戚，故曰『清淨』。」此釋未可。祥雲：「姿之言美也，清淨之言光顯也。」興雲「姿者，妙也。」今按《琳音》「儀皃也」。《唐譯》雲「身色諸根悉皆清淨」等，是知總身光耀顯赫，故雲「姿色清淨」。又《唐譯》不雲「諸根悅豫」，唯此經雲「悅豫」，此喜樂相而非欣笑，（《略箋》、《會疏》等）故不可例《大品》舉身微笑等而解也。</p>
            <p>「光顏魏魏」者，此合下無量壽佛威德魏魏等意。釋迦全本地別德現相，故言「魏魏」者，謂盛德高顯也，此通諸相，而今顯面顏異常。《維摩經》等贊佛偈初言「目淨修廣如青蓮華」，先舉面目者有其例。又《影疏》分光巍巍、顏巍巍，配上「諸根」二句，恐未可也。（望西「光顏巍巍，非重顯上喜相、喜色。准下偈，光巍巍者，佛光炎明，無與等也，顏魏魏者，佛身尊特，超世倫也云云。」非重顯上者異淨影，分光、顏巍巍者似影）</p>
            <p>又複，當知法華眉間毫光照萬八千土等，又寂滅道場虛空為座之身等，其德浩浩，與今經不相比類，此是二門教義，所以相別也。聖道外嚴為本，淨土內嚴為勝，外嚴為本，故說教主，或雲「周遍法界」，或變娑婆為微妙淨土，說言「普佛世界六種震動」等。今經內嚴為勝故，《漢》說雲：「佛坐思念正道，面有九色光，數千百變，光甚明」，此經唯言「諸根悅豫」等耳。然阿難見其內德，故雲「未曾瞻睹乃至我心念」等，今日世尊住本地本身別德，故用真妙辯才問斯慧義也。聖道從外制內，故舍家棄欲為本，淨土不拘外相，內蓄佛智回向信樂，雖蓄此信，與未信已前無別，從其內德而言，非是凡數攝，五種嘉譽由茲而起，如所說法，能說教主亦然，故不可與餘經例釋。</p>
            <p>《要解》雲：「『爾時世尊』已下發容異常，此三身具足應身，現非常歡容也，不可直指為尊特身，如來處處現尊特者，不可言『未曾瞻睹』，雖應身，現未曾有歡容，所以為希奇也。」（文）此斥《會疏》為尊特相。</p>
            <p>今謂：雖應身，非常途，融本應身故，住大寂定而現此相故，豈尊特之相乎！</p>
            <p>二阿難請問中有三：一發問敬儀，二正舉所疑，三結問所為（「去來現佛」下）。初發問敬儀者：</p>
            <p>尊者阿難承佛聖旨.即從座起.偏袒右肩.長跪合掌.而白佛言.</p>
            <p>《如來會》：「爾時，尊者阿難從座而起，整理衣服，偏袒右肩，右膝著地，合掌向佛白言。」（文）《宋譯》大同之。</p>
            <p>《漢譯》雲：「即從座起，更正衣服，稽首佛足」等，正衣服同《唐譯》，今經略之。《吳譯》雲「更被袈沙」者，恐譯誤乎。</p>
            <p>又《漢》、《吳》有「稽首佛足」句，《魏》、《唐》、《宋》略之。又《唐》、《宋》兩譯雲「右膝著地」，不言「長跪」，《漢》、《吳》及《魏》並言「長跪」，是其異也。又諸譯皆缺「承佛聖旨」句，今經特有此句，所以譯文純精也。</p>
            <p>「承佛聖旨」者，聖旨，如來現相旨意也，佛聖旨冥加阿難，令起此問，阿難密承加威力所知見也，然即今經雖阿難發問，本是佛自說也。《大論》雲：「眾生無知佛心，若欲令知，乃至昆蟲，亦能知佛意。」可准知。</p>
            <p>「即從座起」者，《略箋》雲：「長水雲：梵、漢兩儀，聽眾鹹坐，欲有所問，從坐而作，如禮請益則起，更端則起。」（文）</p>
            <p>「偏袒右肩」者，《苑音》三（六左）雲：「袒，唐亶切，露也。」《琳音》十（十七）雲：「案經雲偏袒者，以右髆（髆，輔各切，音博，肩甲）去衣露肉也，彼方謂處敬之儀極也，從衣旦聲。」（文）《舍利弗問經》雲：「佛言修供養時，應須偏袒，以使作事，作福田時，應兩肩現田文相。」《法苑》雲：「偏袒，《律》雲：偏露右肩，肉袒肩露乃是立敬之極。」（文）有雲：「偏袒右肩者，通肩坐座，今立袒也。」（《梵響記》）</p>
            <p>「長跪合掌」者，兩膝著地合掌也。《琳音》十六（八左）曰：「長跪，直良反。」《字書》雲：「東郡謂雙膝跪地曰跪也。」又四十六（八左）曰：「其跪反，聲類跪，跽也。」《釋名》雲：「跪，危也，兩膝隱地體危，跪，也。」（音五，結反）</p>
            <p>《歸敬儀》（《南山》）下雲：「經中多明胡跪、互跪、長跪，斯並天竺敬儀，屈膝挂地之相也。乃至言互跪者，左右兩膝交互跪地。」又雲：「跪者，謂尻不至地，斯正量也。長跪，兩膝據地，兩翹空，兩足指指地，翹身而立者是也。乃至言胡跪者，胡人敬相（《西域記》二明九等）。」</p>
            <p>「合掌」者，《珠林》二十八（十八）雲：「第三明呈恭者，《律》雲：當令一心合十指爪掌供養釋師子。或雲叉手白佛者，皆是斂容呈恭，制心不令馳散，然心便難防故，制掌合而一心也。今禮佛者多有指合掌不合，或有掌合而指開，良由心慢而惰散也，寧開指而合掌，不得合指而開掌，本欲來求福，卻反招慢過。云云」</p>
            <p>然《唐》、《宋》兩譯雲「右膝著地，合掌」等，不言「長跪」。有雲：「言右膝著地、合掌頂禮者，此互跪之分也，今須依本經耳。」（《梵響》）</p>
            <p>有會雲（《渧記》）：「以《略箋》所引經（《經》雲：月天子即從座起，更整衣服，前下右膝，叉手長跪）會異譯文，則庶幾無違乎。然則異譯『右膝著地』者，將欲長跪之前，先下右膝而著地也。今經言『長跪』者，約其終極而已，故兩譯相映，愈成義也。由是思之，今此一段映異譯，則梵本應有『尊者阿難承佛聖旨，即從座起，整理衣服，偏袒右肩，前下右膝，稽首佛足，長跪合掌叉手而白佛言』之語，異譯、今經影略互顯而已，今經但譯出其至要耳。」（已上《渧記》）或其然乎。</p>
            <p>二正舉所疑：於中為二：初申己所見，後彰己所念。今初：</p>
            <p>今日世尊.諸根悅豫.姿色清淨.光顏巍巍.如明淨鏡.影暢表裏.威容顯曜.超絕無量.未曾瞻睹.殊妙如今.</p>
            <p>《唐譯》雲：「大德世尊，身色諸根，悉皆清淨，威光赫奕，如融金聚，又如明鏡，凝照光耀」等。</p>
            <p>《唐譯》略世尊現相，出阿難請問已下者，申阿難所見中自所現相宛然，故略之。今經現相是此中至要，故具譯出示其相。《教卷》引此「今日世尊」已下以證出世大事者依《唐譯》意，《和贊》亦同。又可，阿難慧見，能見所見無二無別故。</p>
            <p>「今日世尊」者，影雲「簡餘佛」，興雲「簡往（已往）來（未來）之言」，此並依「去來現佛，佛佛相念」（興依之）、「得無今佛，念諸佛耶」（影依之雲「簡餘佛」）之文。今佛簡餘佛者至狹，又簡過未為現在佛者通慢耳。</p>
            <p>又峻公言「今日者簡異前後說時」者，猶是似拘別之五時也。</p>
            <p>今謂：下文雲「未曾瞻睹殊妙如今」，明知簡一代諸經之時雲「今日世尊」也。</p>
            <p>「諸根悅豫」等三句，祥雲「先牒所觀相」。（「觀」字恐「現」字也）淨影雲「還舉向前所現」。</p>
            <p>「如明淨鏡，影暢表裏」者，舉譬申己所見，（《本書》所引作「明鏡淨」，與《麗本》同。）文難解，此有多釋：</p>
            <p>一淨影意：表裏者，猶內外。憬興全據之，雲：鏡光外照名為「影表」，即同佛身光明外舒，外照之光顯影暢在鏡內名為「影裏」，亦同所放光還曜佛顏，故雲「表裏」。（《影疏》似有錯簡，故舉《興疏》，望西用淨影，謬解《興疏》。）</p>
            <p>二嘉祥：「影暢」已下三句似為合法，其文雲：「『表』語其形，『裏』明心悅，意謂心器清淨，光影通徹，如鏡清淨，威容顯赫，如鏡明耀，故用『明（容顯）淨（心淨）鏡』為其譬也。」</p>
            <p>三表裏猶背面。《要解》雲：「問：世鏡表雖有光，而不通裏，今何言『影暢表裏』？答：如所問，唯約銅鏡，（斥舊解）如珠寶鏡，（天上珠寶鏡如雲如玻鏡）豈不徹裏乎！此表此經說顯露彰灼離隱顯。」（文）《音義》雲：「舊解表裏為內外者不允。」《會疏》五（四十四）引《華嚴經》曰：「譬如明淨發光金玻鏡，與十方世界等，於彼鏡中見無量剎，一切山川，一切眾生，若好若醜，形類若干，悉於中現。」（文）今明淨鏡者，即是指明淨發光金玻黎鏡，略雲「明淨鏡」而已。</p>
            <p>按背面之義，《西京雜記》雲：「有方鏡，廣四尺，高五尺九寸，表裏有明。」《梁四公子記》雲：「扶南人來賣碧玻黎鏡，廣一尺半，重四十斤，內外皎潔，向明視之，不見其質，以可證耳。」（已上）此亦逐從《要解》，而更考世亦有內外映徹鏡。</p>
            <p>按《唐經》雲「如明鏡」，又下願文雲「猶如明鏡，睹其面像」，此等文未言寶鏡，何以局此而用寶鏡之為乎？</p>
            <p>《渧記》亦從《要解》，更潤色雲：「異譯文中，說『今佛面目光精數百千色，上下明徹，好乃如是』，又說『光曜巍巍，重明乃爾』，此乃上下重重，明徹無盡之佛色相，則喻以珠寶鏡影暢表裏，不亦宜乎！況《莊嚴經》說面色圓滿，寶剎莊嚴，則光顏巍巍中影現寶剎莊嚴相，其猶珠寶鏡中能現森羅萬象乎！映異譯文法喻，可思而已云云。」</p>
            <p>四雲：佛身內外清淨，身心平等，如兩面明鏡，萬像通暢表裏等。（《會疏》）兩面鏡者，奇說耳。若兩面者，何有背面，雲「影暢表裏」乎？</p>
            <p>五雲：影暢表裏，言鏡至明清淨，猶無表裏云云，此未知語路。下文雲「淨若無形，寶砂映徹」者，與今異也。</p>
            <p>六雲：非喻為喻，如言虎有角，世鏡實雖非影暢表裏，假鏡明淨，以顯佛身內外悉清徹，故雲「影暢」也。</p>
            <p>上來諸說學者更擇。</p>
            <p>「威容顯曜，超絕無量」者，合姿色清淨，光顏巍巍。「威容」謂威德容貌身色清淨也。「顯曜」謂光明顯赫照曜，《漢譯》所謂佛身體光耀巍巍，重明光明威神是也。</p>
            <p>「超絕無量」者，容色清淨，光明顯赫，超於一代，不可限量也。是乃光明為主，此明住不可思議光如來別德，此中自具壽德，故下文雲「能住壽命」等。</p>
            <p>「未曾瞻睹，殊妙如今」者，淨影雲「怪今異昔」。《如來會》雲：「從昔已來，初未曾見，喜得瞻仰，生希有心。」（文）今文「未曾」上含「從昔已來」句，從昔已來未曾見如今日者，怪今異昔。《漢譯》雲：「我侍佛已來，未曾見乃爾。」又雲：「我未曾見，有如今日，明好不妄。」《吳譯》同之。諸譯映見，可知文意。</p>
            <p>「殊妙如今」者，此中含「喜得瞻仰，生希有心」之句，即是今日始瞻仰，威容顯曜，超絕無量，生希有心。《漢》、《吳》兩本雲「今佛面目光色，何以時時更變明乃爾乎！」「今佛面目光精，數百千色，上下明徹，好乃如是。」此乃阿難見佛身不思議，怪之生希有心之相也。</p>
            <p>後彰己所念中，初標：</p>
            <p>唯然大聖.我心念言.</p>
            <p>淨影雲：「『唯』是專義，彰己專念，『然』謂爾也」等。</p>
            <p>興破不取，雲：「違世典應對之儀故，今即『唯然』者，應上之言也。」（文）</p>
            <p>《應音》七（十六）雲：弋誰切。《說文》：唯，諾也。《廣雅》：唯然，應也。《禮記》：父召無諾唯而起。鄭玄雲：唯者，應敬之辭也，唯，恭於諾也。《琳音》一（十三）曰：惟癸反。古人雲「唯」，今雲「諾」，一義也。《玄贊》三曰：唯，敬諾之詞，然，順從稱。（文）《會疏》三義中，初二義唯阿難自印定佛所現如是，及佛聖旨令然異耳。</p>
            <p>今謂：「唯然」者，順佛敕，敬諾之辭，乃是從上承佛聖旨文來，所見既承佛威力，由所見起念，所念豈不佛加威力乎！故承佛威力雲「唯然」。然貫思議獨依用淨影者非也。</p>
            <p>「我心念言」者，乃如口言，心中念之，故雲「念言」也。啟佛令知，故雲「大聖」，自宣己心，故雲「我心」。</p>
            <p>二正申所念</p>
            <p>今日世尊.住奇特法.今日世雄.住佛所住.今日世眼.住導師行.今日世英.住最勝道.今日天尊.行如來德.</p>
            <p>（「諸佛所住」者，《影疏》及今家所用本無「諸」字，祥、興所釋本有「諸字」。）</p>
            <p>《如來會》雲：「世尊今者入大寂定，行如來行，皆悉圓滿，善能建立大丈夫行。」（文）</p>
            <p>已下五句今古多義：</p>
            <p>一雲：初句是總，言「今日世尊」，表別所念簡餘佛，故雲「今日」，下餘句例爾，佛所住法超餘人，世所無，故名「奇特法」。後四是別，於別中，初句（世雄所住）自德，即是涅槃，諸佛同住，故雲「佛所住」，於世為雄猛，故名「世雄」；次句（世眼導師）利他，謂四攝等，住此法故，導人見正道，故名「世眼」；第三句（世英最勝）自德，即是菩提，住此無上菩提最勝道，能知諸佛之德，于世英勝，故名「世英」；第四句（天尊行德）是利他，所謂十力、四無畏、十八不共、五眼六通、四無礙等功德，雲「如來德」，行之度物，五天中上，故名「天尊」。「世雄」等四是「世尊」異名也。（淨影）悉如《疏》文。</p>
            <p>今謂：兩重二利，其義何用！住行不分，未可言盡理。</p>
            <p>二雲：（《祥疏》十七右）住奇特法者，十力、四無畏也。安住心于諸佛法，則是住諸佛所住也。雄者是英族之美也，世眼為導師之德，如來以化物為德，故雲「住導師行」，佛道高妙，故雲「最勝」也，如來之德，四天中第一義，故雲「天尊」也。</p>
            <p>今謂：此解擬諸經贊佛偈等，未窺委況。</p>
            <p>三雲：（望西所引義寂）第一妙色功德，相好無偏；第二寂靜功德，護根（根門）拔惑；第三勝智功德，知世非世；第四正行功德，利自他行；第五威德功德，神通遊戲為如來德。以此等義，各得佛名也。</p>
            <p>今謂：此解配釋五號名色、寂靜等五種功德，諸經論中未考所出。</p>
            <p>四雲：（憬興）世尊等是標佛異名，奇特等是釋其義，謂依神通輪，現相奇特，故名「世尊」；安住諸佛平等三昧，制伏眾魔，雄健天，故名「世雄」；能具五眼，引導眾生，故名「世眼」；住四智，獨秀無匹，故名「世英」；第一義天，解知佛性不空義，故名「天尊」。雖有說名德別解，今即以德釋名者，觀此經文，順標釋義故云云。（法位同之）</p>
            <p>望西舉上三義雲：「各據一義，並有其理，然今且可依淨影。」</p>
            <p>五雲：五句中，「世尊」等二字各贊能住人，「住奇特法」等四字各贊所住法，此乃依所住法成能住名。其所住法者，正是下所說選擇本願，其德不可思議，奇妙殊特，為世間極尊，名「世尊」；此法唯佛住之，為世雄傑，名「世雄」；此法非隨他意說，唯隨自意所住住之，雲「住佛所住」；此法是失道者良導，為世間眼目，故名「世眼」；此法是圓頓上乘門，於世出世中無有倫匹，名「世英」；此法是一切如來乘此一如，來成最正覺之德故，為五天中尊，故名「天尊」。然上言「住」，後言「行」者，內證謂住，外應為行，內能住故外行其相，故無相遠。（已上《會疏》取意）此義五句，皆以本願為所住。</p>
            <p>六雲：此五句中，具通總、別意，阿難通諸大乘教起問，其承佛聖旨密意在本願一乘。若論通，第一在所懷法門現異常相，第二大寂定（所住）也，第三大智常照，（世眼）第四寂照不可思議大菩提道（最勝道）也，第五照寂不可思議大圓寂海也；若約密意者，「今日」不謂自圓滿德，唯在彌陀本願。第一彌陀大悲本願成就法門身也，第二法門莊嚴即是法性，第三顯法性緣起願力利益，第四令諸眾生至明信佛智，第五令諸眾生行彌陀威神功德名號也。（已上《梵響》）</p>
            <p>今謂：此解意：于諸師中，高祖惟引憬興釋，故不可舍，是以作通總、密意二義會之。初通之義在憬興，約法相通總故，後密意義在高祖引用意，探承佛聖旨之密意，故設二義，可知。</p>
            <p>七雲：（《要解》）自下五句述如來所行德，異譯不見此文，唯《如來會》雲「世尊今入大寂定，行如來行，皆悉圓滿」等，彼文「大寂定」，此經前四住，彼「行如來行」，此經第五住，「住」是安住不動義，即定故。</p>
            <p>今釋文句，「奇特法」即超世弘願一法，世之所尊重故，「世尊」之名與此應；「佛所住」者，如來所得（光壽無為涅槃）大寶位，於世極雄傑故，「世雄」名應之；今所住即是光明壽命無為涅槃界，又是《小本》所雲「不可思議功德」，憬興雲「普等三昧」最得旨，普等三昧即念佛三昧，故上奇特法指十七願名號，今光明壽命者是體（三大具足體大，壽命無量）相（三大具足相大，光明無量），上與合成名相名體不二唯一法，於不二中分二，所以別稱也。「世眼」等者，「眼」字應「導師」二字，自行暗妙宗，如無目導人故，「導師行」者，即彌陀世尊平等引接，無所遺故，「行」者，接引眾生大行，兆載永劫大行。「世英」者，勝千人曰「英」，應下「最勝」，「最勝道」者，念佛往生一道，於一切方便中，無上最勝故。已上四住即「入門」，下行如來德即「出門」，所謂普賢之德，序約因說雲「普賢之德」，今約果名為「行如來德」，因果不二，故無二無別也。「如來」者阿彌陀佛，久遠實成彌陀佛為釋迦，來廣宣道教，今入本地三昧，說此經故。「佛所住」者，彌陀所住即極樂界，（此依《宋譯》寶剎莊嚴之文）今入極樂界，欲說此經。上四住「入門」，與彌陀無二無別，至行如來德，始知是釋迦，二尊於此分，分能所故且言二，住佛所住為大寂定體，餘三大寂定中分異相耳。次以上四住配五智，又配教、行等五法等乃至廣說。</p>
            <p>今詳曰：異譯中，《漢》雲「坐思正道」，坐思是禪，坐禪思則知其入定也。《吳》雲「息思念正道」，息是止息、禪定，正道者，今譯所雲「奇特法」也。古譯極簡略，而其義自備，至《魏譯》開五句，《唐譯》亦合為二句，其義是同。驗知梵本詳悉，何言異譯不見此文乎！</p>
            <p>又「住、行」二字配為入出二門，其義雖精，名有所濫，前四住大寂定為入門，則入定也，第五為出門，則是可出定，然今非言出定，故以入、出則濫入定、出定，若言自利利他，其義方可。</p>
            <p>又佛所住為前四住體，佛所住者，極樂無為涅槃界，今入極樂界，說此經者，或據《宋譯》「寶剎莊嚴如是功德得未曾有」之文乎！《宋譯》適有此文，餘譯所不言，且如《吉祥天女經》、《一百佛名經》，明佛住極樂世界，觀音說咒，然他末教一任機緣，與此根本經霄壤天別，如經下文明此彼互見，而未言彼此互融，其義應思。</p>
            <p>又五句釋相未明白矣，然高祖《教卷》引用憬興五德之釋（五德之釋，私按：原本是下有「然則宗乘者須依興師釋，峻公等不依興師而設私解」廿一字，則文意明瞭矣）者何也。是以近來《記》大憤之，解釋泛濫無所見。今謂：古師不依興師者大有意。按高祖引興師者，非全據憬興，又非以為注釋。又雖引之，意與彼別也，高祖時世唯有《興疏》，而便助顯真實教，故引以助顯耳。然憬興是聖道權教師，何依彼宗意乎？師雖引彼，而轉為弘願一乘之義用之，此乃引用微意。古師不依彼，而以宗意釋成者，不依彼，而用高祖轉用之意而已，寧恨不依彼哉！學者思之。因明彼此別者，興師意五名為主，五德為此之釋，高祖唯引五德釋文，不引佛名文，由此思之，高祖意五德文為主，欲贊所住佛德，故引助顯也。又復興師約通途釋，今引彰別意，其意可知。</p>
            <p>興師《疏》（中，十三）雲：「泛言『今日』者，即簡往來之言，依神通輪所現之相，非唯異常，亦無等者，故雲『奇特』，即立『世尊』名之所以也。」（文）今引略前十一字，後十二字，所以略，必有別意，興意：「世尊」，佛通號，依神變輪現姿色清淨、光顏巍巍之相，此現相雲「未曾瞻睹」，故雲「異常」，超絕一切世間無量故，一切世間無等此相者，故亦無等，無等故一切世間中之極尊，故名「世尊」。《十輪經》六雲「神通、記說、教誡三種勝輪作用無礙。」《瑜伽》一（初）雲「名神力神變、記說神變、教導神變」，此約通相也。若約轉用意，今日現奇特相，內住彌陀別德威神力故，其相異一代應身常相，融本地別德，故雲「異常」，亦十方三世無等之者，故雲「無等」。有人以「尊特身」解者，未可也。</p>
            <p>「今日世雄，住佛所住」者，住普等三昧，能制眾魔，雄健天故者。現本《疏》作「住諸佛平等三昧」，「故」字下有「住佛住為世雄名之因也」句。興意雲：住諸佛平等三昧，能制伏四魔（《大論》五十六）、八魔（《南本涅槃》二十二，加四倒為八魔）、十魔（舊《華嚴》四十三，四魔加業魔、心魔、善根魔、三昧魔、知識魔、菩薩法智魔六為「十魔」）等眾魔，無魔敵雄健中之天，故名「世雄」也。若約轉意，作普等三昧有異本乎？普等三昧及大寂定並是念佛三昧異名也，三世諸佛皆住此念佛，故雲「佛所住」。今佛為說念佛法門，住念佛三昧，下文雲「今佛念諸佛」是也。此諸三昧中極雄故，能制眾魔，雄健之天，故立「世雄」名。</p>
            <p>「今日世眼」等，《疏》雲：「今即五眼名導師行，佛住五眼引眾生，更無過者，故以導師行釋世眼之義也。」（文）今引略「佛住五眼」一句及後十字。興意雲：佛具足五眼，引導一切，一切世間無過之者，故名「世眼」。若約轉意，佛住大導師行，大導師者，即彌陀世尊，以本願引攝五乘，導之以五眼，下經雲：「肉眼清徹，靡不分了，天眼通達，無量無限，法眼觀察，究竟證道，慧眼見真，能度彼岸，佛眼具足，覺了法性。」（文）是彌陀所成五眼也。</p>
            <p>「今日世英」等，《疏》雲：「最勝道者，即大菩提四智心品，佛住四智，獨秀無匹故，從最勝道立世英名也。」今引略初二句及後二句，興意：大菩提四智品，成所作智、妙觀察智、平等性智、大圓鏡智名「最勝道」，佛住此道，於一切世間獨秀無倫匹，故名「世英」。若約轉意，今佛住彌陀四智，名「住最勝道」。彌陀四智者，下卷雲「不思議智、不可稱智、大乘廣智、無等無倫最上勝智」（文），初佛智總體故，後四為四智。（《興疏》下（三十九）以不思知已下配成所作等四智，可見）彌陀佛智不可思議最勝，為諸佛本地，是名「最勝道」，釋迦住此，說最勝法門，諸佛本地曰「獨秀」，無等無倫故曰「無匹」也。</p>
            <p>「今日天尊」者，《疏》雲：「天尊者，即第一義天，（據淨影，一世天（人王），二生天（四王天等），三淨天（四果支佛），四義天（菩薩解空寂），五第一天，佛解知佛性不空義故）以解佛性不空義故，即唯佛所有，不共佛法名『如來德』，餘聖所無故，以如來德釋天尊名。」（文）興意：五天中之至尊，故名「天尊」，菩薩解空寂，故名「義天」，佛能解佛性不空義，名「第一義天」，解不空義，故能行「如來德」。今所引僅引「天尊」釋二句，不引「如來德」釋，與前所引異者，恐有意乎？按：取彼「天尊」釋，不取彼「如來德」之釋意也。「行如來德」者，釋尊以彌陀威神功德名號濟一切眾生，曰「行如來德」，此乃與興釋別，故但引「天尊」釋，思之。</p>
            <p>因茲不揣庸愚，敢呈一解，後學詳焉。</p>
            <p>先如興師，作標釋相順之解，今依所住德顯能住名，峻公之解為優。初「奇特法」者，如來正覺果德名為「奇特」，奇特之極，至下華光出佛之文彰矣，且如《華嚴》〈性起品〉，一切眾生身中有正覺智，歎之雲「奇哉」，奇則奇矣，奇而非特；又如《法華》〈提婆品〉，龍女成佛，特則特矣，特而非奇。唯此一法最奇最特，何者？經說「眾寶蓮華，周滿世界」等，此蓮華欲言是依，則華外無佛正覺；欲言是正，則說言百千億葉。欲言是因，則如來果上功德；欲言是果，則十方所生妙華。欲言是主，則能含十方三世無量慧；欲言是伴，則唯是如來正覺。欲言是一法，則此中出無量法；欲言是無量，則亦一句名號。奇奇特特，不可稱、不可說、不可思議之法，強名為「奇特法」。今住此法，於十方三世最為至尊，故名「世尊」。此句為總，次三則別開所具（正覺果德）德。</p>
            <p>「佛所住」者，法身德，即是光壽相即妙法身，統禦十方，其德雄健，故名「世雄」。「導師行」者，般若德，智為導主，故般若配導師行，《大品》等般若為前五度之導，若無之，則如人無眼。《止觀》雲「智目行足到清涼池」，故應導師立「世眼」名。「最勝道」者，解脫德，《涅槃經》雲「無上上真解脫」，故無上上即最勝義。德過千萬曰「英」，此法最勝故名「世英」。此之三法不縱不橫，如伊字三點、魔三目，而成方便法身別德，故總名「奇特法」。總常總於別，別是別於總，故總別合為前四住，異譯之中，《漢》、《吳》雲「思念正道」，《唐譯》分彼思念、正道，則為止、觀也。入大寂定是止也，行如來行是觀也，今經前四為奢摩他止，故說為「住」，第五為毗婆舍那觀，故說為「行」，遮處有照，故分三法，照處有遮，故卷之收如來德，如來德者何也？即是正覺奇特之名號也，行之者用無上智慧，不但釋迦，十方三世莫不皆然，故下文說「明信諸佛無上智慧」。《大經》智門勢至當之，《觀經》悲門觀音當之，勢至圓通在智慧念佛，此明因人而行如來德，今明果人而行如來德，行者第十七願名號，諸佛咨嗟名為「行」。約遮門，釋迦即彌陀，二尊分而不分，前四住是也；約照門，則二尊不分而分能所，彌陀為所贊，釋迦為能贊，能贊為行，所贊說為「如來德」，毗婆舍那能所曆然，故說為「行（能）如來德（所）」，天中天名為「天尊」。又可，與下無蓋大悲應，行如來大悲為行如來德，行大悲能令眾生入智慧之門。（已上）（師說）</p>
            <p>三結問所為二：一結前所念，二結前所見。</p>
            <p>去來現佛.佛佛相念.得無今佛念諸佛耶.何故威神光光乃爾.</p>
            <p>者，初結前所念，「何故威神光光乃爾」者，後結前所見也。</p>
            <p>「去來現佛」等，舉三世佛相念，以推度今佛所念，《如來會》：「思惟去來、現在諸佛，世尊何故住斯念耶。」（今經推度其所念，《唐譯》推決其所念。）《漢譯》雲：「會當念諸過去當來，若他方佛國，今現在佛。」（此見光明數變，疑當念三世十方佛）「去來現佛」者，舉三世諸佛也。</p>
            <p>「佛佛相念」者，祥雲：「明三世諸佛皆有化眾生念，光光相照，又智智相照，故雲『相念』也。」今謂：三世佛互相念，以此法化眾生為大事因緣，雲「佛佛相念」。</p>
            <p>「得無」等者類佛佛相念，推今佛亦念諸佛，故雲「得無」者，有念也。「耶」者是問辭也，祥雲：「正雲：得無今釋迦、十方諸佛同有為一大事因緣故出世之事耶何？」（文）峻公引《祥疏》「今文同《法華》五佛開顯之文」云云。</p>
            <p>有雲：「念諸佛者，即是彌陀佛也。」《觀經》說諸佛如來是法界身，故今亦念彌陀佛說為諸佛也。」按此文引他推今，何為彌陀耶？又雲：「佛佛相念，用之量今佛相念，決定不可言彌陀，思之。」</p>
            <p>「何故威神光光乃爾」者，結所見。意雲：若不爾者，何故光光乃然乎！承上以結所見也。</p>
            <p>「威神」者，前光顏巍巍是也。「光光」者，威容顯曜也。興雲：「光光者，顯耀之貌也。」天臺《梵網疏》雲：「光光者，盛義也。」（望西引）大寂定中所現色相，光顏巍巍，威重難測，阿難見之，推所住、窺所念故，若非念諸佛出世大事，則何故如是現異常相耶！問辭多重者，為湣念眾生，欲發起出世本懷也。</p>
            <p>三如來審問（請問發起五中）</p>
            <p>於是世尊告阿難曰.雲何.阿難.諸天教汝來問佛耶.自以慧見問威顏乎.</p>
            <p>《唐譯》雲：「爾時，佛告阿難：汝今雲何能知此義？為有諸天來告汝耶？為以見我（所見）及自知（所念）耶？」（文）</p>
            <p>《漢》雲：「佛告阿難：有諸天來教汝，諸佛教汝令問我耶？若自從智出乎？」（文）</p>
            <p>《吳》雲：「佛言：賢者阿難，有天神教汝，若諸佛教汝，今問我者耶？汝自從善意出問佛耶？」（文）</p>
            <p>諸譯皆有此文，可合考。</p>
            <p>淨影雲：「自下第三如來審問，『告曰、雲何』是總問也，『諸天教汝、自以慧見』是別問也。」（文）審問者，如來反質，審詳其問也，似淺而深，何者？如來智慧海，二乘非所測，豈其諸天所知乎！寄言諸天而審者，為托言諸天，以開顯阿難本地德也。阿難元是還相菩薩，謙下示聲聞身，今有此會，行普賢行，據前「歎德文」，阿難為不請友，而欲開顯往生淨土一門，所以其有發問也。荷負重擔、受持法藏、護佛種子、演慈辨、開法眼、杜三趣、開善門之諸德，聚在此中，為顯此義，如來重審其所以，則如是甚深也。</p>
            <p>有雲：蓋夫佛所以反質，則以所問稱佛意而將歎之，先質阿難自問，而後歎許之也。（《略箋》）</p>
            <p>「自以慧見問」者，次雲「問斯慧義」，慧見、慧義同是彰阿難亦入念佛定，密知見佛智，故發此問。「慧見」者，謂智慧所見也，佛光顏相好，非凡所見，故雲「慧見」。《漢譯》雲「自從智出乎」，可知。</p>
            <p>「威顏」者，威謂巍巍，顏即光顏也。《會疏》雲：「眼見光顏謂『見』，對上述（異相）所見，心深簡擇為『慧』，對上述心（五德）所念。」（文）此心慧眼見為相違釋。</p>
            <p>又有一解雲：慧謂佛慧，見謂見解，本是如來智慧海，深廣無涯底之法門，故阿難承佛聖旨，依佛智慧而見此相，問起一大事因緣，非佛慧見解，則何由問起佛慧深義耶！所問既佛慧深義，則能問見解亦佛慧見解也，對映下「問斯慧義」，而可知矣。然則阿難眼見光顏，心念所住、所念，而所問起，即是佛慧見解，故雲「慧見」也。《渧記》此所聞慧義、能問見解名「慧見」。</p>
            <p>四阿難奉答</p>
            <p>阿難白佛.無有諸天來教我者.自以所見問斯義（所念義）耳.</p>
            <p>《唐譯》雲：「阿難白佛言：世尊！我見如來光瑞希有，故發此念，非因天等。」（「我見」者，阿難眼見，「發念」者，阿難心念佛所住所念）</p>
            <p>如來審問有二：為教他問耶？為自見問耶？今答先（「無有諸天」等）遮教他問，後正答自見問之義。《唐譯》文前後義同，謂我自見如來光希有，故問斯所住、所念之義也，自見故問者密彰承佛聖旨之義。</p>
            <p>《漢譯》雲：「阿難白佛言，亦無諸天，無諸佛教，我今問佛者，自從意出來白佛耳。每佛坐起若行出入，有所至到，所當作為，所當教敕，我輒知佛意，今佛獨當展轉相思，故使面色光明乃如此耳。」（文）</p>
            <p>《吳譯》大同，具雲：「今佛獨當念，諸已過去佛、諸當來佛、若他方佛國，今現在佛，獨展轉相思念。」餘同，可合考。</p>
            <p>宋譯無此等文。</p>
            <p>五如來正答三：一歎所問，二彰歎意，三正開宗。初中亦二：初總歎，後別歎。</p>
            <p>佛言.善哉阿難.所問甚快.</p>
            <p>二句，此初，總歎也。</p>
            <p>《唐譯》雲：「佛告阿難：善哉善哉！汝今快問。」（文）</p>
            <p>《漢》雲：「佛言：善哉阿難！若所問者，甚深快善，多所度脫。」（《吳譯》同之）</p>
            <p>《宋譯》雲：「佛告阿難：善哉善哉！汝為利益一切眾生，懷慈湣心，能問如來微妙之義。」（文）諸譯大同。</p>
            <p>「善哉」者，《應音》十七（二左）雲：「『婆度』此雲『善哉』，稱歎之辭。」</p>
            <p>「所問」者，指前問。</p>
            <p>「甚快」者，《廣韻》曰：「快，稱心也，可也。」淨影雲：「稱機、當法、合時名『快』。」（興同之）今謂：所問稱可佛心，故雲「所問甚快」也。</p>
            <p>「佛言」者，此上有佛語，但是審問之所以，從之已下為所說正宗成由序，佛自欲開示出世所懷，故有此佛語。是以《本書》引五德及無蓋等文，為出世大事明證，承風之士當刮目而研究耳。</p>
            <p>發深智慧.真妙辯才.湣念眾生.問斯慧義.</p>
            <p>四句，後別歎。</p>
            <p>《唐譯》雲：「善能觀察（智慧之用也），微妙辨才，能問如來如是之義。」《漢》、《吳》兩譯意佛威神甚重難當，若所問者，大深大善，汝慈心當過度一切諸天人民故。《宋譯》文略矣。</p>
            <p>淨影雲：「發深智慧者，歎其問智，向前念佛五種功德名『發深智』，真妙辯才者，歎其問辭，向前歎佛住於五德名『真妙辯才』，辯實名『真』，言巧稱『妙』，言能辨了，語能才巧，故曰『辨才』，湣生問義，歎其問心，亦得名為歎問所為，阿難向前舉佛五德而為請問，此之五德以慧為主，名『問慧義』。」（文）此意謂：深智慧此（所住）五德，歎雲「深智」，辯才巧歎佛（能住）五住，歎雲「妙辯」，此分能住所住。</p>
            <p>憬興破雲：「念（所住）五德、歎（能住）五住無別故，念若不歎，歎若不念，皆非正理故。」今謂：此破不然，念與歎無別者，為意業、口業一耶？不但心口別，亦分能住、所住，何言無別乎！興自義雲：「今即稱佛之五號（世尊等），故雲『發深智慧』，將五住之德，歎五號之義，故『真妙辯才』。」（文）此師本五住德以為釋五名，故為此解，不爾，違前釋，故欲會前釋，強作此釋，恐未穩。若稱五名為深智者，稱是口業，何為智業乎！稱、歎同是口業，稱、歎何別？思之。</p>
            <p>《會疏》四（十左）二義，可謂詳矣。</p>
            <p>今按：阿難與佛得念佛定，能知五德，謂之「深智慧」。問辭幽玄，能稱佛德，故雲「真妙辨才」。知五德之慧具定，所得定具慧，定慧不二，主伴同住大寂定中，能問能開，師資郢匠，光啟興世所懷，故稱「甚快」也。</p>
            <p>「湣念眾生」者，歎問本意，前所謂「興大悲，湣眾生、演慈辯、授法眼、杜三趣、開善門」，方至此文而極矣。彼文雖通諸聖，別歎阿難荷負群生之德，阿難為不請之友，荷負群生，興大悲，湣眾生，即是湣念眾生之本意也；其演慈辯者，即是發深智慧真妙辨才也；其杜三趣、開善門，即是問斯慧義；下願樂欲聞，即是受持如來法藏德是也。具如上辨。</p>
            <p>「問斯慧義」者，約所問、約能問有二解，影、興並約所問五德釋慧義，所問五德以慧為主故。《要解》、《義記》從之。所問是大寂定，何為慧義？通雲定具慧，慧具定，元不二故。《唐譯》約定，（如是之義定也）下文雲「如來定慧究暢無極」，可知。（《要解》）（次約能問義）又約能問智慧而釋慧義，《略箋》雲：「向心念發語皆是依深智，以慧為主，故雲問慧義。」（文）《會疏》二義，並是約能問。</p>
            <p>《渧記》：「今詳：若約所問五法，則『問』字是能問，『斯慧義』是所問，可謂能所分明矣；若約能問智慧，則『問斯慧義』四字皆屬能問，能問即慧義，雲『問斯慧義』，則能所不分而已。今助一解，雲『問斯慧義』者，是乃問彌陀智願深海之深義，此乃唯佛獨明瞭，非阿難因分之可能問，而今承佛聖旨，依佛慧見此五德相，問起彌陀智慧海之深義，下正宗所說是也，今先標雲『慧義』也云云。」此解亦約所問義也。</p>
            <p>今謂：五德所問，則由阿難慧見發此問，故佛歎能問雲「問斯慧義」。何以言之？《和贊》雲：「入大寂定，睹阿難慧見，歎問斯慧義」，此乃世尊睹見阿難慧見所問，歎雲「問斯慧義」，勿加鑿解矣。</p>
            <p>二彰歎意有三：一開出世本意，二示佛世難值，三顯所問利益。初出世本意者：</p>
            <p>如來以無蓋大悲.矜哀三界.所以出興於世.光闡道教.欲拯群萌.惠以真實之利.</p>
            <p>《唐譯》雲：「汝為一切如來應正等覺，及安住大悲，利益群生，如優曇華希有大士出見世間，故問斯義。」（文）</p>
            <p>此法譬合說，《漢》、《吳》兩譯先喻後法，今經先法後喻。雖然，歎阿難所問，稱佛所懷則一也。《宋譯》無此一段</p>
            <p>《影疏》雲：「『如來』已下歎問利益，於中有四：一如來彰己悲心憐生。（初二句）有經本治為「無盡」，無蓋是正，不須治改，（憬興、義寂從之，玄一「無盡本為勝」）矜者猶憐。二『所以』下如來彰己出世為物。」</p>
            <p>《祥疏》雲：「『如來以無蓋大悲』下次句贊合佛出世之意。」（文）此釋極簡，難知其顛未。按祥意，佛贊能問有三句，「善哉、所問、湣念眾生」等，其初句也，贊所問生物解，故雲「汝問多利益」也；「如來」下是其次句，贊此問合如來開一大事因緣出世所懷之本意；「無量億劫」下是其後句等。由此言，今「如來」等句贊此問稱出世本意，意同於淨影雲「歎問利益」，然言出世大事本懷者秀諸家。</p>
            <p>今「如來」等二句初標出世本意。如來者，總指三世佛，別在釋迦佛。《唐譯》雲「一切如來安住大悲故」，《銘文》、《證文》言「如來即言諸佛也」，《略書》雲「三世諸如來出世正本意」者，此意也。</p>
            <p>「以無蓋大悲」者，「以」之言用也。「無蓋大悲」者，嘉祥雲：「佛慈悲無所不覆蓋耳。」（文）淨影雲：「佛悲殊勝，不能蓋上。」</p>
            <p>俊公會此二師雲：「眾不能蓋，故能蓋眾，共成大悲義，例如《淨名》蓋諸大眾文。《梵本》雲『眾不能蓋』者，此義好。」次引《正法華》，「『以無蓋哀興出於世』（文）即與《法華》『唯以一大事因緣，故現於世』（文）同，語同而意也。（意，私按是下當有「別」字。）若約今經無蓋大悲，指第十七願，釋迦用之，為釋迦大悲，諸佛用之，為諸佛大悲，故雲『諸佛大悲，勸歸淨土。』（《樂集》）凡夫用之，為凡夫大悲，故曰：『以大慈悲，為說阿彌陀佛』（下品文）佛凡雖異，其至用彌陀大悲之行則一也。彌陀大悲超過諸佛，稱為『無蓋』，是無上義，如影釋；釋迦用之為己大悲，及像末法滅機，無機不覆蓋，所以為『無蓋』，是如祥釋。」</p>
            <p>「矜哀」者，能化湣傷。（矜者，憐也；哀者，閔也，傷也，悲也。）</p>
            <p>「三界」者，所化穢境。</p>
            <p>「所以」下明出世所歸，「所以」二字貫下二句（出世、闡教）。所以出興，問以起發，下對顯之，光闡道教，欲拯群萌，教法利人，惠以真利，證法益物，理是真實，教人名「利」。（文）《興疏》教理利物依淨影，更雲：「別本雲：『普令群萌，獲真法利。』（《麗本》）義亦無違。如來所以出於世者，欲以教理利眾生故。」（文）二《疏》大抵相同。</p>
            <p>若所解，則「欲」字當在於「光闡道教」之上，今既不爾，故知所解不順經文。又「所以」二字貫興世、闡教二種，謂我所以示現（大悲隱西化，驚入火宅）八相，出興閻浮，而廣演八萬道教者，唯為欲拯濟群萌，惠施本願真實之利也。（已上昨夢師說）</p>
            <p>有解雲：「欲拯」已下屬下所說，此時見文，所以出興於世者，為光闡道教也，所以光闡道教者，欲拯群萌，惠以真實之利也。（《梵響》）</p>
            <p>雖有此說，前義為勝，非為說道教，出世機緣未熟故，且說道教耳，其出世本意，唯為真實之利，何分為二「所以」乎？</p>
            <p>「出興」者，八相示現，說法度生。「於世」者，指前穢境也。</p>
            <p>「光闡道教」者，「光」，明也、大也、廣也。（《周語》：光，裕大德廣也。）「闡」，開也。（《說文》雲：闡，開也）「道教」，正道實教，謂大開八萬之教，此指一代五乘法門，下文所雲「諸佛教道」，上雲「遊諸佛國，普現道教」，下雲「廣宣道教，演暢妙法」，又雲「演說經法，宣佈道教」，並此四處，皆含隨機、多門之義。</p>
            <p>高祖《銘文》及《文意》等中，引文而略此一句者，以其非要故，又對真實利，則為方便，可知故。</p>
            <p>「欲拯群萌」者，欲謂所懷，（《證文》言於保志免須）拯者，音蒸，（《語文》《玉篇》）救也，助也。《會疏》雲：「欲指釋迦大悲所願，然此一字通上下，含二意：一謂欲拯群萌，諸如來以大悲為體，欲願未度者令度，未安者令安，光闡道教皆為之也，故通上文。二謂欲惠真實之利，謂如來欲願令眾生入彌陀海故，若約經正意，結歸後義。」（文）初義未可也。《證文》雲：「然則諸佛之所以出興於世，欲說彌陀願力，惠救萬眾生，將為本懷故。」祖釋明欲為佛本懷，「拯」字合「惠」字，前義非宗義也。</p>
            <p>今謂：「欲拯」者，標以拯未來世一切凡夫為所懷；「群萌」者，《證文》雲「言萬眾生」，《釋籖》雲：「『群』者，眾也，『萌』謂種子未剖之相，人天全為無明所覆，故曰『群萌』。」（文)此釋合今文也。</p>
            <p>「惠以真實之利」者，惠字禮月令行慶施惠，《注》雲「恤其不足也」，《廣韻》：賜也，恩惠也。「真實之利」者，高祖《證文》指彌陀誓願為真實之利，然則諸佛之所以出於世世，欲說彌陀願力，惠救萬眾生，將為本懷，故言「真實之利」也。《聚抄》雲：「誠知大聖世尊出興於世，大事因緣顯悲願真利，為如來直說，示凡夫即生為大悲宗致。因茲窺諸佛教意，三世諸如來出世正本意，唯說阿彌陀不思議願。」（文）偈雲：「如來所以興出世，唯說彌陀本願海。」（文）此今家獨步妙釋，他人所未談也。順此祖釋，以彌陀本願為真實利，則可以八萬四千法門為光闡道教，其義明也。</p>
            <p>故《六要》一（廿二）雲：「今依宗義，言『道教』者，光指一代，益亙五乘。真實利者，指此名號，即是佛智也，指名號者，流通文雲：『其有得聞，彼佛名號，歡喜踴躍，乃至一念，當知此人，為得大利，即是具足無上功德。』（己上）同經文說佛五智雲：『生疑惑者，為失大利。』（己上）就信與疑說其得失，共雲大利，以念名號說為大利，以疑佛智為失大利，名號、佛智全是一法，序分標之說真實利，宜思擇之。」（文）</p>
            <p>此體會祖意之妙釋也，一宗徒第誰不由此釋，其他宗人師之不會此意者，置不論矣，於淨土門內聖西、《略箋》等不得此相承，故徒同他師釋，可憐哉！而今家釋家皆奉遵祖釋，故無異轍，可謂得其旨，貫思特不依此高判，以道教為淨土教法者何乎？可謂一家異轍矣。</p>
            <p>今謂：真實之利者，即是無上大利，高祖釋有二，小利即八萬四千假門，無上大利即選擇本願是也，此乃與序分方便、真實相對釋合符。《六要》所釋，正據此意，然其有上、無上，大利、小利之相對釋，即是吉水相承釋，若用彼釋，則何不用今相對釋，思之。</p>
            <p>然彼名號大利是本願所成，今經一部正宗，以說其本願真實為出世本意，是以於序分標其義雲「欲拯群萌，惠以真實之利」，是故釋「真實之利」為本願真實宜哉！立以為真實教至矣悉矣！</p>
            <p>由此言之，今「真實」者，佛智名號，善導所謂「法藏菩薩因中所成真實」，故言「本願真實」，開之則真實五願，合之一句名號，故知此真實通教、行、信、證，應知。「之利」者，名號之大利，其大利之所究竟，即無上涅槃妙果，《唐譯》所謂「皆悉究竟無上菩提到涅槃處」是也，釋尊以使眾生得無上涅槃為出世本懷，何以知爾？釋迦教初先說十一願成就，豈非出世本懷乎！</p>
            <p>《要解》雲：「真實之利者，對權假方便，故以世法望小乘，小乘真而世法假也；以小乘望權大乘，權大乘真而小乘假也；以權大望實大，（《華嚴》、《法華》等）實大真而權大假也；以《華嚴》、《法華》等實大乘望彌陀十九願，十九真而《華嚴》、《法華》假也，何以故？《華嚴》、《法華》以往生為經益，彼猶不出十九願故；以十九願望二十願，二十願真而十九願假也；以二十願望十八願，二十假而第十八真也，彼猶方便真門故。以此當知，今真實中之真實，圓頓中之圓頓也。</p>
            <p>問：圓頓之極者，無過《華嚴》、《法華》，今貶何為權假方便？</p>
            <p>答：約法體融妙，即是實也，今就利益論，彼假此真，何故？彼說速疾成佛道，不見速疾成佛人，故自成別時意趣，法體非別時意，人機劣故。今信不疑者，十即十生，往生不退至菩提故，初生處即菩提，在世、滅後但此一法故，一切凡聖行無別故，利益真者無過斯。」（文）</p>
            <p>問：《法華》言「唯以一大事因緣，故出現於世」，又雲「唯此一事實也，餘二則非真。」諸師皆為出世本懷文，《法華》本懷，而此經亦本懷，成兩本懷雲何？</p>
            <p>答：《六要》一（廿二）：「出世本懷略有二意：一約教權實，三乘是權，一乘是實，故以一乘說為本懷，是《法華》意。二約機利鈍，《舟贊》雲：「根性利者皆蒙益，鈍根無智難開悟。」而利根少，鈍根者多，故知諸經出離是少，淨土得脫其機是多，依此道理，所施利益超過諸經，淨土教門豈非本懷！云云」</p>
            <p>爾來數家多潤色《六要》，今略不引。</p>
            <p>《要解》雲：「世尊不以說經為本懷，但以眾生開佛知見為本懷。《法華》以使在世權人開佛知見為功，今使末世劣機悟，《法華》至萬年後滅不留，念佛真實，思而可知。」（文）</p>
            <p>今謂：本末經義固差別，彼《法華》者，釋迦臨化本懷，如今經者，十方三世一切諸佛本懷，釋迦亦攝在此中。（《銘文》釋如來雲「十方諸佛」，《唐譯》雲「一切如來安住大悲」）諸注所論，雖各有其義，而約相對門，豈於絕待不思議教乎！高祖《銘文》等約絕待門，略「光闡道教」一句，釋如來雲「十方三世諸如來」，此是義也。於釋迦一化，則聖淨相對論者，從絕待下相對門論之，《觀》、《小》二經中所言是也。今《大經》所說，明十方三世諸佛如來出世本懷，釋迦亦在此中，《唐譯》雲「一切如來安住大悲」，豈有可相對者！不但釋迦、諸佛本懷，亦是了本際等諸聲聞，及普賢等諸大菩薩出世本懷，亦皆在於此中，以彼還來穢國，度人天本懷，於此經滿足故。凡諸經中，未有如斯經出世本懷盛者，何以彼難此乎？此且約本末差別解，餘三門如理思之。</p>
            <p>二明佛世難值</p>
            <p>無量億劫.難值難見.猶靈瑞華.時時乃出.</p>
            <p>《影疏》雲：「三『無量億』下明佛難值，先法（上二句）後喻（下一句）。」</p>
            <p>望西科雲：「次難值中亦二：初法，次『猶靈』下譬初文中無蓋大悲者」等。此「如來無蓋」下為法，「猶靈」下為譬者誤，恐見《影疏》錯本乎，與《影疏》對撿可知。《會疏》（四之十三左）釋真實之利文雲「大凡此文，正明甚快所以，述今日悅豫所由也」者為正，彼錯科耳。</p>
            <p>「無量億劫」等者，如《會疏》四（十三）引《賢劫經》（第十之廿五紙），又《大雲經》第三（廿五紙）、《華嚴涼疏》十七（五十三）等並考。</p>
            <p>「難值」是聞法難，「難見」是見佛難。（《會疏》）又一解雲：重累說之，示其殷勤。（《梵響》）今謂：後義為好，下流通文雲「如來興世，難值難見」等故，祖《贊》為「無量劫希有」，然則若佛、若法，值遇希有雲「難值難見」也。文雖似通，而意在別途，以如來出世者，為開本願真實，此如來出世甚難值故。《贊》雲：「如來興世本意，開本願真實，乃說難值難見，猶靈瑞華述。」（文）當知興世之本意甚難值，無量劫希有也。</p>
            <p>「猶靈瑞華」等者，喻顯其希有也。《琳音》雲：「瑞，應也、信也。」《應音》二十二雲：「烏曇跋羅花，或作優曇婆羅花，此葉似梨，果大如拳，其味甘，無花而結子，亦華有而難值故，經中以喻希有者也。」《苑音》四雲：「優曇，此雲希有，此華多時乃一開也。」《琳音》八（七右）曰：「優曇華，梵語古譯訛略也，梵語正雲『烏曇跋羅』，此雲祥瑞雲異天華也，世間無此華，若如來下生，金輪王出現，大福德力故，感得此華出現。」《麟音》四（五右）：「優曇缽羅，此雲妙瑞華，或雲祥瑞華，人間本無，天妙華也，或時一見。」（已上）《法華文句》（會本）十（三十一）雲：「優曇華者，此雲『靈瑞』，三千年一現，現則金輪王出。」《妙樂》雲：「金輪王出時，大海減少，金路現時，此花乃出，作金輪王之先兆。」（已上）《出曜經》十八雲：「數千萬劫，時時乃出，群生見花，謂曰如來將出。」（文）《般泥洹經》：「有尊樹王，名『優曇缽』，有實無華，若金華生者，世乃有佛。」（文）《文殊現法藏經》：「無佛世有實無華。」（文）</p>
            <p>依上諸經，此花常但有實無花，佛出世時，有此花開，故喻佛出希有也。</p>
            <p>然《會疏》四（十四左）引《方等陀羅尼經》，證今佛在世時此華現。有人斥曰：「此花有開，為佛出先兆，何為佛在時所現？況彼經意，以陀羅尼神力，現亦忽沒，不同幹今經所說云云。」此破的中。</p>
            <p>《唐譯》雲：「汝為一切如來應正覺（報身智慧），乃安住大悲（同體大悲也，矜哀三界，出興於世也，此現在清淨報身，智悲滿足），利益群生（欲拯群萌，惠以真實之利是也），如優曇花希有大士出現世間，故問斯義。」（文）有解此文喻值佛（如來正覺）、值法（大悲利益群生）之希有。（《渧記》）</p>
            <p>《漢譯》雲：「佛告阿難，如世間有優曇缽樹，但有實無有華，天下有佛，乃華出耳。」此亦約人，如《法華》雲：「如是妙法，諸佛如來時乃說之，如優曇華時一現耳。」此約法。此二義中，人法且異，終歸一義。何者？天下有佛，則說此法門故，又法在名為有佛，雖是佛在，無法在，不名有佛故。今經意正喻如來出世甚希有，此之出世，為拯群萌，惠真實之利，故難值此佛，即難值此法也。</p>
            <p>然有人讀祖贊文，為唯值法之難值難見，而訓雲：「欲拯群萌，惠以真實之利，無量億劫，難值難見，猶靈瑞花，時乃出而已云云。」曲解之甚，可思知矣。</p>
            <p>「時時乃出」者，興雲：「時時者，希出之義，以善時出故。」（文）</p>
            <p>三結所問利益</p>
            <p>今所問者.多所饒益.開化一切諸天人民.</p>
            <p>《如來會》：「又為哀湣利樂諸眾生故，能問如來如是之義。」（文）</p>
            <p>淨影雲：「『今問多益』總明有益，『開化一切』別明益也。」</p>
            <p>《興疏》雲：「此第四，正申問益也。即帛謙雲：若問佛者，勝於供養一天下阿羅漢、辟支佛，佈施諸天人民，及蜎飛蠕動之類累劫百千萬億倍矣。」（文）此比況以示所問利益多。</p>
            <p>《會疏》（四十五左）以五由釋「多所饒益」，豈啻五由盡其益廣大乎！</p>
            <p>今謂：由阿難之問，釋迦開出世本懷，則彌陀願力之道於此開顯，五乘無齊不乘此，像末法滅無不潤此利益，故不但擊發釋迦本懷，三世十方諸佛本懷亦由之開顯，則十方佛國往生之一路於此廓如矣，可謂利益廣大也。</p>
            <p>「開化一切人天」者，別在此界，下正宗中，往往指「諸天人民」者是也。</p>
            <p>《要解》雲：「問：當流意以《大經》機為權機，已然，則《大經》列眾皆是影響眾，今言『多所饒益』，似有當機雲何？答：此有二意：一今家言權機者約正，傍有當機；二『多所饒益』言約未來，遠益經道滅盡時。」（文）</p>
            <p>今謂：今家就《大》、《觀》二經明機法真實分齊故，《大經》為法真實，《觀經》為機真實，故雲「《大經》機權法實」，豈但影響眾，無正所為之機乎！如上所明，可知。</p>
            <p>三正開示有三：（如來正答：一歎所問，二彰歎意，三正開示。）初述成前問，二明佛德勝（「以一飡」已下），三許說樂聞（「阿難諦聽」已下）。初述成者：</p>
            <p>阿難當知.如來正覺.其智難量.多所導禦.慧見無礙.無能遏絕.</p>
            <p>（《應音》一（四）雲：「遏，古文閼同，安曷切。」《蒼頡篇》：「遏，遮也。」《詩傳》雲：「遏，止也，亦絕也。」）</p>
            <p>前阿難念住五德，問其所念，能稱可佛意，故印可述成，言「阿難當知」，故科雲「述成前問」也。</p>
            <p>《唐譯》雲：「阿難！如來應正等覺，善能開示無量知見（其智難量，多所導禦），何以故？如來知見無有障礙（無礙，無能遏絕）。」《漢》、《吳》、《宋》缺略此段。</p>
            <p>淨影雲：「前段先明果勝中，初先對上阿難所念明佛慧勝，『以一飡』下對前阿難所見事（諸根悅豫等）明佛身勝。明慧勝中，『如來正覺』總舉佛智，『其智難量』等別以顯勝，『其智難量』明智深也。窮證涅槃甚深法性，故智難量，明智深也，是則前『住佛所住』（智證法名「住」故）；『多所導禦』明智廣也，此則前『住導師行』；『慧見無礙』彰智自在，于諸法門知見無礙，此則是前『行如來德』；『無能遏絕』顯其智勝，不為他人之所抑遏，名『無遏絕』，此則是前『住最勝道』。」（文）</p>
            <p>憬興雲：「初述阿難所念，『如來正覺』者，即奇特法，『其智難量』者，即平等三昧也。發勝妙智，故以智難量，述住佛住。『多所導禦』即述導師行，乃至『慧見無礙』者，述最勝道，『無能遏絕』者，即如來德，佛德既勝妙，不為餘聖之抑遏，故雲『無遏絕』。」（文）</p>
            <p>此二師意大同，但四五相反耳。</p>
            <p>嘉祥雲：「『阿難當知』下正答有三：初正答，次許說（「諦聽」已下），後明受旨，悕開後宗。初正答有四句，『如來正覺，其智難量』者，明真智妙絕，照窮法界，非下情測度；『多所導禦』者，明其用多端，『無能遏絕』明其化周法界，不可窮盡。」（文）</p>
            <p>此三師各據一義。望西依淨影。《會疏》其智難量述奇特法，導師行（多所導禦）、最勝道（無能遏絕）用淨影。此三德（奇特、導師、勝道）是佛所住，是如來德故，舉三攝餘二德。（佛所住，行如來德）此亦別義也。</p>
            <p>今依憬興，此親宗義。故《教卷》引之。然《教卷》所引，亦略中間（所住、導師）二德，（《六要》雲：無別意趣，只舉初後，中間略也。）非全用，以之可知興師配釋詳，故引轉顯宗義，故今取會宗義，謂如來正覺述奇特法者，本地彌陀別德為奇特法，今迦耶應身正覺住此別德，融本地德，故現此奇特相。由此言如來正覺者，乘彌陀一如來成正覺故，此應身即本地身也；其智難量述住佛所住者，念佛三昧為所住，住此發勝妙智故；多所導禦述導師行者，五眼是淨土聖眾攝化之德，即是彌陀所成也，是名「導師行」，然則導師行者普賢行也，釋迦住此，故雲「多所導禦也」；慧見無礙述最勝道者，慧見即彌陀佛智見也，無礙即彌陀無礙智，出為諸佛無礙人，能開示本願生起本末，釋迦亦住無礙智見開示此經，故《唐譯》雲「善能開示無礙智見」；無能遏絕述行如來德者，遏，止也、抑也、遮也，不能抑止曰「無能遏絕」，雲何不能抑止？行如來德故，如來德者，威神功德名號也，行者，謂十方諸佛布流此名號曰「行」，諸佛流行之十方世界者，由十七願使然，故不無障礙者，諸佛亦雖欲抑止之，自抑止不可得，咨嗟願力之所使然，故以無能遏絕配釋行如來行者，太便顯宗義，此高祖所以引用，《唐譯》雲「無有障礙」，亦是意也。《要解》雲：「慧見無礙等二句述住最勝道，如來無礙德能成廣大無礙一心故。」（文）（已上）許可前阿難所念言之佛所住如是也。</p>
            <p>二明佛德勝</p>
            <p>以一飡之力.能住壽命億百千劫.無數無量複過於此.諸根悅豫.不以毀損.姿色不變.光顏無異.所以者何.如來定慧.究暢無極.於一切法.而得自在.</p>
            <p>（飡，或作餐，《集韻》作湌，《說文》：吞也）。</p>
            <p>《唐譯》雲：「阿難！如來應正等覺，欲樂住世，能於食（一作念）頃，住無量無數百千億那由他劫，若複增過如上數量，（入大寂定則釋迦即無量壽故，二而不二故）而如來身及以諸根無有增減。（不二而二，釋迦住報身圓滿德）」餘三譯無此文。</p>
            <p>前舉上所問述成，今總歎所住，顯佛德異常，於中初四句明住本地法身，（此承入大寂定）次四句（「諸根悅」下）舉今佛殊妙相（此承前所見色相）。「所以」下結其所由。</p>
            <p>初中，「以一飡之力」等者，淨影雲：「此約化顯實，隨化示受一食之力能住多劫，身無衰損，明佛體常住云云。」</p>
            <p>憬興雲：「一飡之力者，因位施之力也，施食雖有五果，而唯述命（能住壽命億百千劫無數無量）、色（諸根悅豫等）者，色是所現故，命是所依故。」</p>
            <p>望西引此二師並取焉。今謂：此二解恐不順經意，故峻公斥雲：「佛身實雖離諸食，假託飡食示其神德也，勿徒穿鑿。」（文）</p>
            <p>《祥疏》意明應身不待資能住壽也，億百千劫者，釋物疑，明佛有此壽命，恒示五濁之命唯八十耶云云。此釋得意，取之則大有所補，思之可見。</p>
            <p>約今家者，「以一飡之力」者，明釋迦應身假寄顯飡食，「能住壽命」等者，彰住本地法身德，釋迦應身即本地無量壽，釋迦即彌陀，二而不二，前贊五德異常相，今歎所住佛德也。「諸根悅豫」等者，明佛身殊妙，示即應身、即報身圓滿德，住本地法身故，應身諸根有起滅，八相示現故，今即起滅顯不起滅，故雲「不以毀損」；又即姿色轉變、光顏變異應身，見報身圓滿姿色、光顏不變異，故雲「姿色不變」等。</p>
            <p>《要解》雲：「一飡之力」下以本奪迹，何以故？「以一飡之力能住壽命億百千劫」者，一日中有無量劫故，今日開本懷者，上徹久遠，下徹未來永永，此非延促劫智，法爾本然故，大寂定中現三世佛事，似諸根悅豫，實非悅豫，故雲「不以毀損」，似姿色光顏異常，實非異常，故雲「不變、無異」。「諸根悅豫，光顏異常」者，暢本懷也，斯乃應身相，克體不起不滅，不垢不淨，不垢不淨而示現五濁，不起不滅而現八相，今入大寂定者，以迹返本，以出門結歸入門者也。姿色光顏變者，所以示其不變也，阿難由變見不變，即見三身具足應身也。（已上）</p>
            <p>今私按：「能住壽命」等者，釋迦開顯本門，與《法華》「開迹顯本文」雖有廣略，其義是同，今但略塵劫喻，余文與此同。彼廣開顯，此略開顯；彼就釋迦本壽開顯，此就所住無量壽開顯，是根本、枝末經說不同耳。以彼見此，今億百千劫無數無量複過於此為所住壽命無量者，即彼本門塵點久遠劫壽命也；以此見彼，本門久遠實壽即是久遠實成阿彌陀佛也。有此義故，吾祖得此經意，《贊》雲：「彌陀成佛已來，雖說於今十劫，見塵點久遠劫古佛。」（文）此乃以《法華》本門探今經意之妙釋也。又雲：「久遠實成阿彌陀佛，示釋迦牟尼佛」等者，複以今經顯彼本門意也，吾祖達見，可尊奉哉！</p>
            <p>「所以者何？如來定慧究暢無極，於一切法而得自在」者，後結其所由也。</p>
            <p>《如來會》：「何以故？如來得三昧自在，（今入彌陀三昧，故自在無礙也）到於彼岸，（入一如法界一相）於一切法最勝自在。」（文）</p>
            <p>「以一飡之」等是定德，（奢摩他止也）「諸根悅豫」等是慧德，（毗婆舍那觀也）於此雙結上二德，故雲「如來定慧，究暢無極」。若有定無慧，則假住壽命，而無諸根色身；若有慧無定，則現身色光顏，而徒饑寒困苦。今定慧止觀究竟通暢，故于法自在也。「于一切法而得自在」者，本迹相，即真應無礙，如是一切悉得自在也。然影、興二師並以此一段為舉因（定慧），顯成前果勝。（五德三相）故約因而解定慧並非也，既簡因人雲「如來定慧」。又《唐》雲「如來得三昧自在」，明知約果人，何為約因人乎？《會疏》、《梵響》約果上者得旨矣。定慧究竟通暢，故雲「定慧究暢」，「無極」者，簡異因位所得，「於一切法而得自在」者，《經》「我為法王，于法自在。」（文）王是自在之義故。</p>
            <p>三許說樂聞</p>
            <p>阿難諦聽.今為汝說.對曰.唯然.願樂欲聞.</p>
            <p>初二句敕聽許說。上來雖標出世本懷，未開說其本懷，今將開正說，故殷勤敕聽許說也。</p>
            <p>《唐譯》雲：「是故阿難諦聽，善思念之，吾當為汝分別解說。」（文）今經略耳，具可如《唐譯》，「敕聽」曰應審諦聽，聞無忘失也。</p>
            <p>「今為汝說」者，許說，謂說者，分別解說，略說難解，能廣解說本願生起本末、淨土因果等，令得信解也。</p>
            <p>後二句明阿難樂聞，「對曰：唯然！願樂欲聞。」（文）《唐譯》雲：「阿難白佛言：唯然！世尊，願樂欲聞。」（文）影雲「阿難奉教聽受」。</p>
            <p>「唯然」者，《玄贊》「唯，承，然，諾也。」此乃奉佛教敕之辭也。</p>
            <p>「欲聞」者，玄一雲：「《十地論》雲：聞法人者如渴求水，如饑求食。」（已上）此乃阿難欲求聞本願生起本末，廣利益于在世及未來一切眾生也。</p>
            <p>上來明請問發起分竟。所謂「證信發起序」終於此焉。</p>
            <h5>佛說無量壽經甄解(五)</h5>
            <p>序分既竟，以下明正宗分。</p>
            <p>淨影雲：「就正宗中，文別有三：一明所行，（彰彼如來本昔所修行願）二明其所成，（法藏比丘已成佛已下，彰彼現今所得身土之果）三明其所攝。（下卷初「其有眾生」下，彰彼現今攝十方國土無量眾生，同往彼國教化利益。）此三皆就彌陀佛說云云。」</p>
            <p>嘉祥雲：「就正宗中，亦兩段：初明法藏修因感淨土果，上卷文；後明勸物修因往生，從下卷初文也。此教之興，本欲令五濁眾生舍穢取淨，卻短修長，故先示妙果，後方廣勸修之云云。」此淨影所行、所成合為修因感果一科，後勸物科同彼所攝，二科三段開合異耳。</p>
            <p>憬興雲：「第六如來廣說有二：（《疏》上云云，今一部經宜作三分，初至「光顏巍巍」，名「說經因起分」；次自「尊者阿難」迨於「略說之耳」，名「問答廣說分」；後始佛諾彌勒盡於「靡不歡喜」已來，名「聞說喜行分」。又中（十二）雲：「第二問答廣說分有六：一問佛顯相，二審問所以，三彰問自請，四歎問敕許，五阿難歎聞，六如來廣說。」）初廣說如來淨土因果，即所行所成也；後廣說眾生往生因果，即所攝所益也。初中又有二：初說往淨土之因，後說今佛土之果云云。」此亦用影三科為二段耳。</p>
            <p>然《行卷》（廿六丁）引此二段科文，意彰如來因果、眾生因果，雖分二，而唯是報土因果，佛因果即眾生因果故。</p>
            <p>望西初舉影三科，次引《序分義》勝因、勝行、勝果（同所行）、勝報、極樂（同所成）、悲化、智慧，（同所攝）三七開合異，其義是同，今須以三為大科，七為小科。（已上）自了惠發此義，爾來講述者，皆從以七科分《大經》，貫思、海渧等並依之。</p>
            <p>今謂：此義難思，何者？《序分義》與淨影其意不同，經「隨其生所，在意所欲，無量寶藏自然發應」等，（文）淨影意明法藏因中所行華報殊勝，宗家勝果、勝報者，彌陀成三身圓滿之果德為勝果，安養勝妙之土界為勝報，何同於淨影所行乎？況《序分義》意明韋提別選，由法藏比丘願力所成，何以彼為《大經》分科乎？</p>
            <p>《會疏》亦不肯之，正宗又大分為五，（四之十九）「初二段為彌陀教，自『佛告彌勒菩薩』已下三段為釋迦教。」是本依《教卷》，正宗所說為二尊出世大意，大得其旨。</p>
            <p>今亦順古轍，用二尊教意，然指其文所與古師稍異，初從「乃往過去」終上卷，明彌陀教意，下卷初「佛告阿難，其有眾生」已下，明釋迦教意，十二、十三願成屬彌陀教，十一、十七、十八願成屬釋迦教。何故爾者？《行卷》引興師廣說二科，初廣說如來淨土因者，（所行、所成）終於上卷，後廣顯眾生往生因果者，（所攝、所益）下卷「其有眾生」已下是也，依此引意分二尊教分。又釋迦出現五濁，惠施真實之利，本意唯在使眾生到涅槃處，故釋迦教初先說無上涅槃願成，勸之示其因，十七、十八大行、大信是也，應知。</p>
            <p>今依二尊教意，此正宗大分為二：一廣說因果分，（彌陀教意，彌陀因果，所行所成）二稱讚功德分，（釋迦教意，此中有眾生因果）六門中第三、第四是也。初廣說因果分中，亦有二：一明法藏因中願行，二明彌陀所成果德。（「阿難白佛，法藏菩薩為已成佛」已下）初中亦有二：一明發超世願，二明廣修大行。初發願中有三：一發願緣，二發願人，三發願相。初緣中亦二：一列已過佛，二舉所值佛。</p>
            <p>佛告阿難.乃往過去.久遠無量不可思議無央數劫.錠光如來興出於世.教化度脫無量眾生.皆令得道.乃取滅度.</p>
            <p>此初，列已過佛，此中三，初標最初佛也。</p>
            <p>諸譯如《會疏》引。「乃往過去」者，《苑音》一（十三）雲：「《說文》曰：乃，語辭也。《廣雅》曰：乃，往也，重言訓義，猶清淨也。《廣韻》：往，於兩切，昔也、去也。」</p>
            <p>「久遠無量」等者，《音義》廿四雲：「阿僧祗耶，此雲『無央數』，舊言『阿僧祗』，訛略也。」王逸《楚辭注》雲：央，盡也。《華嚴》十大數中，阿僧祗為第一，無量為第二，不可思議為第七。今文實是非數量中數量耳。</p>
            <p>「錠光如來」者，《應音》十（十九）雲：「按《聲類》，無足曰鐙，有足曰錠，亦言然燈佛是也。」《琳音》九（四右）雲：「提和竭，或言提和竭羅，此雲錠光，亦雲然燈佛是也。」（文）《大論》九雲：「太子初生，身光四遍似燈，故名燃燈太子，後成佛時名燃燈佛。」餘經雲：「錠光佛者，猶是燃燈耳。」（《法華祥疏》十之四十二）《吳本》存梵名，《唐》、《宋》雲「燃燈」，《漢》、《魏》雲「錠光」，語異義同。</p>
            <p>興雲：有說雲錠光、燃燈一也，釋迦獲道記之主，故在初也。有彈此言，若爾，釋迦既先得授記，何在彌陀後而成道耶？若非後者，便違彌陀成佛已來十小劫故。遂申自意言：「名之雖同，佛即異，二俱不盡。（同名同體，同名異體）若定一者，燃燈既出釋尊三劫中，第二劫滿必不能會彌陀成佛既十劫文故；若唯異者，亦違諸佛出世同名之屬故。今既錠光、燃燈亦同亦異，異者，即錠光雖複燃燈，非釋迦授記佛故；同者，即本釋迦前亦有燃燈可錠光故，不應難言錠光若非釋迦獲道記佛。有何因緣錠光為初，而非餘佛者？從彼佛已來，五十四佛頻興世，故雲爾，從錠光來，漸有攝受淨土行故。由之，錠光亦名燃燈，義亦無咎。」（文）</p>
            <p>望西舉同異難，引《大論》（上引）證同義。玄一、智光、證真皆存同義。又異義不同：「憬興先舉兩師義已，而立亦同亦異之義，同名為同，異體為異，故今錠光非彼釋迦受記之燃燈。今謂同名異體佛也，故義寂于餘經中，釋迦第三僧祗初所值佛名為『燃燈』，亦名『錠光』，今此列理准應非彼佛云云。」此誤解亦同亦異文，為同名異體之義者，非也。</p>
            <p>有雲：「興師亦同亦異之義可謂詳矣，然文義稍簡，故望西見文不委，卻為同名異體義而已。興師既責唯異義，雲『若唯異者，亦違諸佛出世同名之屬故』，則諸佛出世，其時不同，而每出世，必同其名，是以釋迦則釋迦名而幾回出世，燃燈則燃燈名而幾回出世，故此經錠光與釋迦所值錠光，其出世時，遠近不同，而佛體則一也。（《要解》雲：「《法華》明本門已雲『於其中間說燃燈佛』等，此恐今定光如來，非七佛中。」（文））是乃其出時不同，故雲『亦異』，其佛體不異，故亦雲『同』而已，非同名異體之義也。」（文）此義好矣。</p>
            <p>《會疏》（四之廿左）引《佛名經》遮強諍同異，又（廿一）就錠光如來引諸經，明諸說不一準，久近前後皆是佛智見，何以有量識測度無量法乎！此複止前同異論，可謂盡矣！又次因引諸經，明彌陀發心異說有十六種，可謂力矣！</p>
            <p>「教化度脫」等三句明在世利物，「乃滅度」者標入滅相，生起佛出次第也。</p>
            <p>次有如來.名曰光遠.次名月光.次名栴檀香.次名善山王.次名須彌天冠.次名須彌等曜.次名月色.次名正念.次名離垢.次名無著.次名龍天.次名夜光.次名安明頂.次名不動地.次名琉璃妙華.次名琉璃金色.次名金藏.次名炎光.次名炎根.次名地種.次名月像.次名日音.次名解脫華.次名莊嚴光明.次名海覺神通.次名水光.次名大香.次名離塵垢.次名舍厭意.次名寶炎.次名妙頂.次名勇立.次名功德持慧.次名蔽日月光.次名日月琉璃光.次名無上琉璃光.次名最上首.次名菩提華.次名月明.次名日光.次名華色王.次名水月光.次名除癡冥.次名度蓋行.次名淨信.次名善宿.次名威神.次名法慧.次名鸞音.次名師子音.次名龍音.次名處世.</p>
            <p>二列中間出世佛也。今經錠光已來列五十三佛，《漢譯》列三十六佛，《吳本》列三十三佛，《唐譯》列四十一佛，《宋譯》列三十七佛，或出梵名，或舉漢號，譯出不同。又複順次、（今經及《漢》、《吳》）逆次（《唐》、《宋》自在王佛為初，錠光為最後佛）在列亦異，佛智所照，凡識何知其異同。蓋惟《梵本》「次」字可有向前、向後二種，舊《華嚴》十八（十二）〈入法界品〉「發菩提心已來為久乎？答曰：善男子，我念過去，於錠光佛所出家，止次佛名離垢佛」等，此順次說；新《經》六十四雲：「善財曰：尊者發菩提心為久耶，為近耶？答曰：我思過去，於燃燈佛所發心，次前有佛名離垢佛，於此佛所發心」等，此逆次說，合勘可知。《觀藥王藥上二菩薩經》及《三千佛名經》引五十三佛名，與今經五十三佛不同。（《會疏》第一卷引）亦是非凡所測。</p>
            <p>問：直舉所值，於義可足，何煩列多佛耶？</p>
            <p>答：嘉祥為存兩義：「一示如來皆照久遠之事，（資師問答，發願無可疑）二明眾人同值多佛出世，然法藏一人能超越，而發心修行，以成佛道。」（文）</p>
            <p>《會疏》（廿六右）有三義云云。</p>
            <p>《要解》雲：「今竊探其密意，宜有多義：一明雖多佛出世，不得如是發心，彌高超世之願；二明諸佛大悲出此法藏；三此密明拂迹顯本義，何以故？《法華》明本門已雲『於其中間說燃燈佛』等，此恐今錠光如來，非七佛中。今所謂『選擇本願』是拂迹顯本異名，拂迹門，諸佛願，顯本地，法身願，故以錠光為初，至世自在法藏及世自在本地大寂定中影像，龍樹得此旨，《十住論》〈易行品〉引一百余佛，初雲『無量壽佛、世自在王佛』。」（文）</p>
            <p>私作一解雲：從彌陀功德寶海，出如是等無數佛，攝化隨緣，各亦不同，而令趣向斯一道，無量知見之所共同，於大寂定中炳然顯現，豈亦不列此諸佛耶！</p>
            <p>《音義》二（九）、《梵響》上三（三丁）就五十三佛名，諸譯列名對映相當，可往見。</p>
            <p>如此諸佛.皆悉已過.</p>
            <p>三總結也。</p>
            <p>《唐譯》雲：「如是等佛，出現於世，相去劫數，皆過數量，彼龍吼佛未出世前，無央數劫，有世主佛。」（文）自餘三譯無總結文。</p>
            <p>二舉所值佛</p>
            <p>爾時.次有佛名世自在王如來.應供.等正覺.明行足.善逝.世間解.無上士.調禦丈夫.天人師.佛.世尊.</p>
            <p>初一句指其時節，「名世自在」顯別號，「如來」下列通號。</p>
            <p>「世自在王」者，《漢》、《吳》同雲「樓夷亙羅」，《唐》雲「世間自在王」，今經、《宋譯》雲「世自在王」，或雲「世饒王」。饒，自在義，言異意同；世謂世間，三世五蘊法說為世間，常在世間，而不為世間之所拘礙，故曰「自在」，此約應身。又佛照世間相，常住自寂滅相故，以世間配般若，自在即解脫義，王是法身，三一相即，不縱不橫，名「世自王」，此約真身。（文）</p>
            <p>如來、應供等十號，諸佛通號。</p>
            <p>《論注》下（二右）雲：「諸佛如來德有無量，德無量故德號亦無量，若欲具談，紙筆不能載也。是以諸經或舉十名，或騰三號，蓋存至宗而已，豈此盡耶！所言三號，即此如來、應供、正遍知也云云。」解全據《大論》，今亦可依之。</p>
            <p>一如來者，《大論》二（十九）雲「『多陀阿伽陀』，（此雲如來）如法相（報身）解，如法相（應身）說。（《天臺壽量品疏》引此《論》文雲：如者，法如如境，非因非果，有佛無佛，性相常然。遍一切處而無有異為「如」，不動而至為「來」，指之為法身如來也。法如如智乘於如如真實之道，來成妙覺，智種如理，從理名「如」，從智名「來」，即報身如來也。故《論》雲：「如法相解，故名如來也。」以如如境智合故，即能所所示成正覺，功德和法身所所應現往，八相成道轉妙法輪，即應身如來故，《論》「如法相說」。）如諸佛安穩道來，此佛亦如是來，更不去，至後有中，故名『如來』。」（文）</p>
            <p>二應供者，《大論》曰：「『阿羅訶』名應受供養，佛諸結使除盡，得一切智慧，故應受一切天地眾生供養，以是故佛名『應供』。」（文）</p>
            <p>三（遍義）等正覺者，《大論》：「三藐（名正）三（名遍）佛陀（名知），此言『正遍知一切法』。（淨影雲：「今雲等是彼遍也，正者是理，覺者知也。」）知一切諸法實不壞相，不增不減。雲何名不壞相？心行處滅，言語道斷，諸法如涅槃相不動，故名『正遍知』。」（已上《論注》所引）《論注》下（五十一右）雲：「三藐名『正』，三名『遍』，乃至正者，聖智也，如法相而知，故稱為『正智』，法性無相，故聖智無智也。遍有二種：一者聖心遍知一切法，二者法身遍滿法界，若身若心無不遍也。」（文）</p>
            <p>四明行足者，《大論》二（廿一）雲：「『婢侈（明）遮羅那（行）三般那（具足滿足）』（《應音》三之五曰「蒲迷昌是切」）秦言『明行足』，宿命、天眼、漏盡三明名『明』，『行』名身業、口業，唯佛身口業具足，餘皆有失，是故名『明行足』。」（淨影雲：「行是教行，如《持地》說，正觀名行。又龍樹說，戒定慧等名行。此明與行二圓具，故名為『足』。」）</p>
            <p>五善逝者，《大論》曰：「『修伽陀修』，秦言『好』，伽陀，或言『去』，或言『說』，是名『好去好說』。好去者，于種種諸深三摩提、無量諸大智慧中去，如偈說『佛一切智為大車，八正道行入涅槃』，是名『好去』。」（文）好，善也，去，逝也，故名「善逝」。</p>
            <p>六世間解者，《大論》雲：「複名『路迦憊』。（《應音》十（三右）：伽憊，又作瘏二形，同蒲戒切）路迦，秦言『世』，憊名『知』，是名『知世間』，何知世間？知（明瞭知）二種世間，（眾生、非眾生）如實相知世間因滅、出世間道，故名『知世間』。」（文）《會疏》合世間解、無上士為第六，未詳何據矣。</p>
            <p>七無上士者，此有開合兩說，且依淨影等，合無上士與調禦丈夫為第七。</p>
            <p>望西：「問：《瓔珞經》下雲：七無上士，八調禦丈夫，（《涅槃》同之）相違如何？答：《大論》說十號中雲『以是調禦為無上』，（《瑜伽》同之）故《輔行》雲：『《大論》合無上士與調禦丈夫以為一句。』（已上）是為常說，彼《瓔珞》等經論異說，非適今也。然《涅槃疏》（章安）雲：『《涅槃釋論》以無上士與調禦丈夫開為二號，（義寂依之）此義難知。』但補注雲：『此與《光明文句》、《輔行》不同，恐章安誤耳。』（已上）或複《大論》有兩說歟？學者勘之。」（文）</p>
            <p>有雲：「或謂《名義集》破《輔行》雲文誤，從義破于章安，兩師一隻眼也。《智論》有兩說：第二合為一句，（廿一（十九）、廿四（五丁）亦合義）第十卷（廿三）為二句。寶地《止觀記》二本（六）雲：『《論》長行二句偈合，二師各據一義。』（文）然《涅槃》、《瓔珞》開為二號，《成論》、《阿含》合為一名，開『佛世尊』而為二號，淨影依《成論》。」（文）</p>
            <p>今謂：《大論》本有兩說，第廿一（十七）明念佛功德，從「多陀阿伽度」至「佛陀」為九種名號，「婆伽婆」為總稱。故合「無上、禦調」為一句。又廿四（四）明佛種種功德法身，「故名『一切智見人』，或名『世救』，或名『如來』，或名『無上調禦師』，或名『堅誓』，乃至名『世尊』。佛有如是等諸功德，故應念佛。」此之二文非正明十號文，其第二、第十（廿三）文正明十號，第二（廿三）於「無上」與「調禦」間有「複」字隔文，（《真止記》二本七雲：或本作「複次」）明知「無上」與「調禦」開為二號。偈文雲「若不可治便棄舍」，以是調禦為無上者，非成合義，對前「若小不調輕法治，好善成立為上道」，而不可治便舍名「無上道」，何為合義乎？思之。其第十（廿三）偈略說從「如來」至「佛陀」十號，以「世尊」為總稱。由之思之，雖有兩說，第二、第十說為龍樹正說，今可依此說，與《涅槃》等同。「無上士」與「調禦師」開為二號，合「佛」、「世尊」為十號。依淨影，總別合為十號也。</p>
            <p>《論》二（廿三）雲：「複名『阿耨多羅富樓沙』，此雲『士』，秦言『無上』。雲何無上？涅槃法無上，佛自知是涅槃，不從他聞，亦將導眾生，令至涅槃，如諸法中，涅槃無上，眾生中，佛亦無上，複次持戒、禪定、智慧，教化眾生，一切無有與等者，何況能過，故雲『無上』。」《義章》廿末引《持地》明七無上云云。</p>
            <p>八調禦丈夫者，《大論》雲：「複次名『富樓沙（秦言丈夫）曇藐（秦言可化）婆羅提（言調禦師）』，是名『可化丈夫調禦師』，佛以大慈大智故，有時軟美語，有時苦切語，有時雜語，以此調禦令入道。何故不說化女人耶？男尊女卑故，女從男故，男為事業主故，複次女人有五礙，故不說。若說丈夫，二根、無根及女盡攝，故說丈夫。」</p>
            <p>九天人師者，《大論》二（廿四）：「名『舍多（秦言教師）提婆（言天）魔舍喃（言人）』，是名『天人教師』。佛示導是應作是不應作，是善是不善，是人隨教行，不舍道法，得煩惱解脫報，是名『天人師』（廿四雲：以三種教法度眾生名「天人師」）佛能度餘道，何以獨言「天人師」？答曰：度餘道者少，度天人者多故，複人中結使薄，厭心易得，天中智利，以是故二處易得道，餘道中不爾故云云。」</p>
            <p>十佛世尊，言佛者，《論》雲：「佛陀，秦言『知者』，知過去、未來、現在眾生數、非眾生數，有常、無常等一切等一切諸法，菩提樹下了了覺知，故名為『佛陀』。」（文）廿一雲：「佛一切智慧成就故，過去、未來、現在、盡不盡、動不動一切世間了了悉，故為佛陀。」第廿四（五）雲：「一切世間煩惱睡能自覺，亦能覺人，故名為覺人。」（已上）</p>
            <p>上來略解竟，具如《大乘義章》等。</p>
            <p>望西：「問：寶藏佛（彌陀因位無諍念王所值佛）與自在王佛前後雲何？答：法藏前也。如玄一雲，未見誠文，以義推者，寶藏是先，自在為後。《瑜伽》等說，發大心已，逕三僧袛成等正覺。然寶藏佛記雲『過一恒沙僧袛劫』等，今此經中（世自在王記）不言逕劫故，寶藏先過一恒沙僧袛劫，值自在王佛，發心成佛，故自在王后。問：既雲三袛，何故寶藏佛時發心經爾所劫？（過一恒沙僧袛等）答：三僧袛者，舍起行時，若雖發心，或時行退，或時行息，通取此等，經無量劫，故無相違。（略抄）此義可然，例如彼雲（聲聞）三生（速）、六十（遲），據相續修，若有間斷，無妨多劫。」（光文）</p>
            <p>又慈恩雲：「善心相續，劫滿三袛。」（已上）</p>
            <p>有人（《渧記》）破雲：「嗚呼！望西何意依用玄一耶？此經中既說法藏在世自在王佛所，發超世大願，而後至成佛，中間修行時劫，言『於不可思議兆載永劫，積植菩薩無量德行』，則其發心已來，至成佛之時劫可知矣，何言此經中不言逕劫耶？且夫彌陀因行修行，全為眾生，故所引《悲華經》言『過恒河沙阿僧袛劫』等，今經言『不可思議兆載永劫』，是乃代一切苦惱眾生而修行故，一念一剎那無有懈怠，而曆此不可思議，過恒沙劫而已，所謂『勇猛精進，志願無倦』者是也，何朋執通途三僧袛義，而漫言彌陀因位雖發心，或行退，或行息，故逕過恒沙僧袛劫，如小果三生六十劫乎？忽違『勇猛精進，志願無倦』文了，是乃不肯知超世不共選擇願行故也。若以予言之，則蓋世自在王佛是先，而寶藏佛乃後也，既在世自在王佛所發心，而後至成佛之間，不可思議兆載永劫，則此中間為無諍念王，值寶藏佛也，所謂『或為長者居士、豪姓尊貴，或為剎利國君、轉輪聖帝』者，蓋指如此之事耶。請勿封執常途三袛劫，怪彌陀不共願行之超三僧袛而經不可思議永劫矣！此望西謬解，大違害不共大願。然古今諸注不斥此謬，只恐後學之有惑之者，故辨斥耳。」（已上《渧記》）</p>
            <p>此辨斥太好。今謂：法藏菩薩發心修行實不可思議，數數發願，數數成佛，何以凡識可測前後乎？俊公舉十六種發心異說者，意辨此等局見耳。</p>
            <p>二明發願人</p>
            <p>時有國王.聞佛說法.心懷悅豫.尋發無上正真道意.棄國捐王.行作沙門.號曰法藏.高才勇哲.與世超異.</p>
            <p>國王法藏是修因人，於中有三：初（四句）明聞法發心，次「棄國」下（二句）舍世出家，後「號曰法藏」下德名略歎。（此依嘉祥）</p>
            <p>《唐》、《宋》無初聞法發心文，《漢》、《吳》雲「聞經歡喜開解」，是聞法初發心也。</p>
            <p>淨影：「起行有二：從初盡頌，辨世間行，即地前所行也。『佛告阿難，法藏比丘說此頌已』下，明出世行，即地上所行也。初中有三：一聞法發心，二出家修道，三諸佛禮贊。」</p>
            <p>憬興：「第二申勝行有二：初略說勝行，後『佛告阿難』下廣說勝行云云。」此破淨影世間行、出世行不用，還以略說、廣說代之耳，文處無異。</p>
            <p>望西依淨影，今不從之。</p>
            <p>依嘉祥意，初中「有國王」者，法藏菩薩在家位也。余譯不出王名，但《漢譯》曰：「世饒王聞經修道，歡喜開解，便棄國位，行作比丘。」義寂雲：「准彼經文，（《漢本》）世饒王者，亦為法藏在俗時名。」（望西引）若爾者，與所值佛名同，故《會疏》雲：「私按：彼經佛名亦號世饒王佛，未審世饒王所值佛，故為世饒王佛歟。」</p>
            <p>有雲：「峻公偶失照顧，若爾者，從王名而立佛名乎？若然，所值佛正名知是何？不立所值佛名，何尚其傳法也？況五十三佛竟說『世自在王如來』，豈此佛獨從所化一人之名立佛名乎！」</p>
            <p>今雲：師資同名之例，《楞嚴》第六說觀音師觀音等，或如釋迦師釋迦，其例甚多矣。（已上《渧記》所引，義憑）</p>
            <p>有雲：「《覺經》是譯有誤。」（望西引）《梵響》從此雲：「今本出《覺經》後，義長必用，誤取佛名為王名也。」</p>
            <p>今按：《吳譯》雲「乃爾時世有大國王，王聞佛經道」等，饒者大也，恐《梵本》有「世有大王」之文乎。《漢譯》之雲「世饒王」，是世有大饒之王義，故《吳》翻雲「世有大國王」，是非王名也，今本亦雲「有國王」，亦是有國大王之義，是非王名，故餘譯不出之而已。</p>
            <p>《會疏》四（廿八）：「玄一雲：俗名『龍珍王』云云。」此釋未見典據。</p>
            <p>然黑穀《大經釋》雲：「時有國王，離垢淨王歟？無淨念王歟？所詮一體異名也。」（已上）</p>
            <p>望西會雲：「不分今昔，同是彌陀因位名，故雲一體歟。是猶預釋，不可定量。」（文）</p>
            <p>「聞佛所說，心懷悅豫」者，聞法開解，歡喜之相也。</p>
            <p>「尋發」等，發心也。尋者，《苑音》一（十三）雲：「杜注《左傳》雲：尋，續也，又隨即義也。」</p>
            <p>梵「阿耨多羅（無上）三藐（名正）三（遍義）菩提（名道）」，此雲「無上正真道」，真知無知無所遍，故「遍」言為「真」。（《論注》下三十四云云）佛所得道名「無上正真道」，求菩提之心名「意」，即是菩提心也。</p>
            <p>法藏菩薩何位發菩提心耶？異解紛紜：</p>
            <p>淨影雲：「今『尋發無上心』，是地前世間行，下『我發無上正覺之心』，是地上出世間行。」（義寂雲：「初發心是信發心，十信十解也；後佛所發二種發心，五劫思惟以前發解行發心，十行十回向也；五劫思惟已後發證發心，初地已上也。」玄一雲：「《瑜伽》等雲皆二種發心，一世俗發心，謂地前發心；二得法性發心，謂地上發心也。」次引淨影明地前、地上發心。）</p>
            <p>義寂、玄一大同之，許二重發心。</p>
            <p>憬興破淨影雲：「此恐不然，地上菩薩念念常修利諸群生淨佛國土，不應五劫專修，受淨土行故。今即還有二，初略說，後廣說，但是一發心，而判為十向滿位發心也。」</p>
            <p>望西據淨影為二重發心。</p>
            <p>今謂：前他說，後自說，又後重述前發心，說有前後，發心無有二，唯是一發心也。雖前後一發心，而不同憬興也。</p>
            <p>嘉祥不判地位，而見法藏德為高行。按《觀經祥疏》（六右）有三師，南師雲地前發心，北地師為八地發心，第三師約本迹二門釋云云。其指北地師者，恐指羅什、鸞師等，是祥師之所承也。鸞師《注》曰：「法藏菩薩于世自在王佛所，悟無生法忍，爾時位名「聖種性」，（《瓔珞經》六種性第四，即十地也。）於是性中，發四十八願。」（性功德文）又《注》下（十八）雲：「安樂淨土是無生忍菩薩淨業所起。」（妙色功德）此當八地無生，是本祖述龍樹也。</p>
            <p>《大論》三處以法藏菩薩為例，第十、第三十八、第五十。第十雲：「問雲：更有十方諸清淨世界如安樂世界，何故普華為喻？答雲：阿彌陀佛世界不如華積世界，何以故？法積比丘佛雖將至十方觀清淨世界，功德力薄，不能得見上妙清淨世界，以是故世界不如。」（約有緣，無無緣）此約三乘，故非今所依也。後三十八及第五十文，或例初地，或例八地，正今所據。</p>
            <p>然《文軌旁通》雲：「《論》乃三乘共菩薩，故權實雜說，位中知見不可一準。然則不可專依《大論》定此經法藏因位，多違妨故。」（權願取相等妨）今何雲依後二文耶？今解雲：三十八（廿六）釋往生品文雲：「有菩薩初發心時得菩提，便轉法輪，有菩薩初發意時與般若相應，從一佛國至一佛國淨佛世界。」論釋次從一佛國雲：「如阿彌陀佛先世時作法藏比丘，佛將導遍至十方，示清淨國，令選擇淨妙之土，以自莊嚴其國。」（文）此文其前雲「一乘清淨無量世界故」，乃約一乘明菩薩位，台家所謂誇節義也。故二段文非是三乘共初地，別初地，圓初住，《華嚴》所謂「初發心時便成正覺」是也。故《論》引例法藏選擇淨土而已。</p>
            <p>又第五十文〈發趣品〉說住八地，具足五法，第三雲：「雲何菩薩觀諸佛界，自住其界，見無量諸佛，亦無佛界想？」《論》釋雲：「觀諸佛國者，有菩薩以神通力飛行十方，觀諸清淨世界取相，欲自莊嚴其國；（初自到取相）有菩薩佛將至十方，示清淨世界，取淨國相，自作願行，如世自在王佛將法積比丘至十方，示清淨世界；（次他引至取相）或有菩薩自住本國，用天眼見十方清淨世界，初取淨相，後得不著心，故還舍。」（後以天眼見，不著心）今八地發心依此文。然雖此文說十地，似但共雜說。今按：其明共十地者，正在於《論》七十五，（二右已下）其四十九已下明但菩薩地修業故，初標二位（但、共）而簡別，而不具列共位名者，推之下七十五故，次正明但位中，其列十地名者，正明但菩薩位修業故，其地相指《十地論》，明知四十九至第五十明但菩薩修業，若不爾者，何指《十地論》乎？《十住論》豈三乘共十地耶？故《四念處》三（二右）南嶽釋《大品》明位屬別、圓二教位。故知四十九、第五十所說十地正約但菩薩位，豈有權願妨乎？</p>
            <p>今詳引《論》文證明，《論》四十九（初）「經說發趣大乘十地修治業」，《論》（六左）雲：「問：此中是何等十地？答曰：地有二種，一者但菩薩地，二者共地，共地者，所謂乾慧地，乃至佛地。（推下五十五，非正明故）但菩薩地者，歡喜地、離垢地、有光地、增曜地、難勝地、現在地、深入地、不動地、善相地、法雲地、（正明故具列名）此地相如《十地論》中廣說。」（地相推《十地論》，豈三乘共位乎？）乃至廣說十地治業。至第五十（十四）釋《經》十地，「當知如佛雲，菩薩坐如是樹下，入第十地，名為法雲地」等，明知歡喜等十地非共位也必矣。</p>
            <p>問：若爾，《經》明第十地如佛竟雲：「須菩提，菩薩摩訶薩住是十地中，以方便力故，行六婆羅蜜，行四念處，乃至十八不共法，過乾慧地乃至菩薩地，過是九地，住於佛地，是為菩薩十地。」（文）《論》五十（十五）釋雲：「更說第十地相，佛地即第十地。」此文似約共位，雲何？答雲：經中說但菩薩治業竟，更明超過共十地，故《論》雲「複次佛此中更說第十地相」等，（「第」字著眼）彼共位佛地，即但位第十地，故《論》雲「佛地即第十地」，可知。</p>
            <p>上來明鸞師依龍樹，法藏位為無生忍位，理實從一如法界無形示名，是以龍樹所判分齊不定，可准常例而測度耶！</p>
            <p>《一多證文》曰：「從一如法海（一實真如妙理，圓滿大法，即久遠所證一如）顯形示名，名法藏菩薩，發無礙誓為因，成阿彌陀佛，曰報身如來等。」於於此乎知，從久遠一如現因示果，是果後方便示現法藏因，豈以十地階次擬議法藏地位哉！諸師所言恐未盡理矣，其龍樹為初地，或為八地，鸞師為聖種性，亦是從果現因，大與諸師別也。</p>
            <p>「棄國捐王，行作沙門」者，次舍世出家，祥雲：「次句明舍重位出家志。」（文）國是王者之大寶，王是世間之重位，今捨棄此寶位者，顯捐世間一切諸欲，求出世大寶也。</p>
            <p>「沙門」者，出家都名，沙門舊雲「桑門」，（《應音》）正雲「沙迦懣囊」，此雲「止息」，謂止息一切諸不善法。又曰「劬勞」，謂修一切劬勞苦行故。又雲「止息」者，謂袈裟蔭力止息一切不安穩故。（《苑音》二之二右）</p>
            <p>「號曰法藏，高才勇哲，與世超異」者，後德名略歎。</p>
            <p>祥雲：「『號曰法藏』者明其德名，『高才勇哲』下略歎其德。」此釋太好。今科依之。</p>
            <p>「法藏」者，《漢》雲「曇摩迦留」，又雲「法寶藏」，《吳》雲「曇摩迦」，唐雲「法處」，宋雲「作法」，《大論》（十及五十）雲「法積」。祥雲：「在能蕰蓄佛法，故曰『法藏』。」玄一雲：「所聞法教護持不失，故名『法藏』。」（文）</p>
            <p>《探玄》三（三十）雲：藏有四義，一含攝，二蘊積，三出生，四無盡。准解，「處」是出生之義，「積」是蘊積之義，與「藏」同，一切佛法悉蘊蓄不失故。（嘉祥）法之藏，依主釋；又以佛法藏為所開，故名「法藏」，有財尺。（《涔記》）又「法」是所藏果，「藏」是能藏因，因能藏果，故法之藏，依主釋。（師說）又可，以一切功德法為所藏，故名「法藏」，亦有財釋也。</p>
            <p>「高才勇哲，與世超異」者，《影疏》雲：「高才等辨（興雲為人）其性行，（性得德行）才謂才巧，才德過人，故曰『高才』；志強名『勇』，心明稱『哲』，此德孤出，名『世超異』。」（興同）</p>
            <p>嘉祥雲：「『高才勇哲』下略歎其德，稱逸群之能，故曰『高才』，能自勝勝他，故（自勝煩惱怨歎，勝於他魔群）稱為『勇』，壞邪見之（恐「心」字乎）明，所以言『哲』。」（文）</p>
            <p>二義中祥釋為優，淨影為世間行，故雲「性行」。今則不然，此二句就出家歎菩薩高德，故雲「略歎其德」為穩矣。</p>
            <p>《宋譯》雲：「而於法中，有一苾芻，名曰作法，信解第一，明記第一，修行第一，精進第一，智慧第一，大乘第一。」（文）以六句歎。</p>
            <p>《唐譯》雲：「有殊勝行願，及念慧力增上，其心堅固不動，福智殊勝，人相端嚴。」（文）</p>
            <p>此等廣歎高德，今略以二句歎高德，悉攝矣，豈世間行乎！可知矣。</p>
            <p>「與世超異」者，不但顯超世人，又顯出世間行超世間行矣。</p>
            <p>第三明發願相五：一贊偈發願，二選擇淨土，（「佛告阿難，比丘說此頌已」下）三正說大願，四重誓自要，五總結誓願。（「於是法藏比丘」下）初中亦二：一先修虔敬，二次正說偈。</p>
            <p>詣世自在王如來所.稽首佛足.右繞三匝.長跪合掌.以頌贊曰.</p>
            <p>初，菩薩欲贊師佛，先修敬儀也。詣佛禮足者，是身業敬也，以頌贊曰者，口業敬也，意業在於其中，欽慕佛德故，修敬之至無以尚焉。</p>
            <p>梵「曩謨」，此雲「歸命」，亦雲「稽首」，亦雲「頂禮」，亦直雲「禮」。（《青龍疏》）</p>
            <p>《應音》九（三左）：「《周禮》大祝辨九拜，一曰稽首。」鄭玄曰：「稽，至也；首，頭也，謂頭至地也。」《歸敬儀》下曰：「經律文中多雲『頭面禮足』，或雲『頂禮佛足』者，我所貴者頂也，彼所卑者足也，以我所尊，敬彼所卑者，禮之極也。」（文）</p>
            <p>「右繞三匝」者，繞，旋繞。淨影：「右繞，愛也。旋繞不舍故表愛。」</p>
            <p>《寄歸傳》三（廿三）曰：「言旋右者，梵雲『缽喇特崎拏』，『缽喇』字緣乃有多義，此中意趣，事表旋行；『特崎拏』即是其右，總明尊便之目故。時人名右手為『特崎拏手』，意是從其右邊為尊為便，方合旋繞之儀矣。西國五天，皆以東方為前方，南為右方，亦可依斯以論左右。諸經應雲『旋右三匝』，若雲『佛邊行道』者非也。經雲『右繞三匝』者，正順其儀，或雲『繞百千匝』，不雲右者，略也。然右繞、左繞稍難詳定，為向佛左手邊為右繞，為向佛右手邊為右繞耶？乃至向佛右邊為右繞，向左邊為左繞，斯為聖制，勿致疑惑。」（文）</p>
            <p>「以頌贊曰」者，偈頌，歌美之義。鄭注《周禮》雲：「頌，誦也，容也。」《考聲》：「頌者，歌盛德之詩，美其形容，告於神明，故謂之『頌』。」（《琳音》十八之三）</p>
            <p>「偈頌」新舊梵漢不同，如別所明。何故用偈頌耶？《十地義記》二（八右）：「言立意者有二：一偈言巧約，少字之中能攝多義，易解易持，故立偈頌；二偈音美妙，用之贊詠，是故須立等。」</p>
            <p>二正說偈，大分為三段：一自初至「震動大千」七偈，總歎佛三業德，二自「願我作佛」至「快樂安穩」十偈，述心中所欲之願，三「幸佛信明」等三偈，請佛證明。初中有四，一歎身業德：（二偈半，十句）</p>
            <p>光顏巍巍.威神無極.如是炎明.無與等者.日月摩尼.珠光焰耀.皆悉隱蔽.猶如聚墨.如來顏容.超世無倫.</p>
            <p>《吳譯》無偈，但於長行自含其義耳。餘本皆有，或五言八十句，（《漢本》）或七言四十二句，（《唐本》）或七言三十六句，（《宋本》）偈句多少不同，大義無別。今本四言二十行八十句，初七偈總歎佛三業德。</p>
            <p>嘉祥雲：「酬前說法之恩，兼表歸依之情。」</p>
            <p>淨影雲：「初讚歎佛德，明其所求（自求三業佛德）。」</p>
            <p>今祥：二師並用方可，既歎佛德，容有其多義故，今法藏菩薩所以讚歎佛德，為成咨嗟誓，此讚歎濟凡要術，何以故？彌陀不贊諸佛者，諸佛亦何讚歎彌陀，諸佛不讚歎彌陀，雲何得聞此法，故今讚歎師佛三業，而得成就三業莊嚴功德也。於中今二行半歎佛身業德，身業即光明，次口業者即名號，歎光明名號佛德也。</p>
            <p>淨影意：「初一句總歎身光二德，光巍巍歎佛光勝，顏巍巍歎佛身勝。『威神』已下七句顯光巍巍，『威神無極』，光發所依，由佛威神力無極，故能放光；『如是焰明』正舉光體；『無與等者』對人顯勝，餘人身光無與齊等；『日月摩尼』至『若聚墨』對事顯勝，此等諸光，若對佛光，皆悉隱蔽，猶如聚墨在珂貝邊。『如來』等兩句顯顏巍巍，如來容顏超世無倫，故顏巍巍，『倫』謂匹矣。」（文）</p>
            <p>憬興全用之。《會疏》不肯用淨影光與身之配釋，故初「光顏巍巍」是其體相，「威神無極」外用德，「如是」等二句述最勝，「日月」等下比挍顯勝，後半行結歎。此舉容顏攝光明。</p>
            <p>今謂：淨影配釋似鑿，今意：初二句總顯身業最勝，以光明為身業故，《唐譯》雲「無量無邊光」；「如是」下釋其勝，有二：一無對勝，二有對勝。無對勝故曰「如是焰明，無與等者」（焰，《說文》：火行焰焰也，《說文》：炎，火光上也。）佛光照曜最第一，故名「光炎王」，何有與等者；「日月摩尼」等四句，二有對顯勝，日月摩尼舉世所知。《應音》一（三右）：「言『摩尼』者訛也，正言『末尼』，謂珠之總名也。」新譯《音義》：「『末』謂末羅，此雲『垢』也，『尼』，此雲『離』也。言此寶光淨，不為垢穢所染也。」世光之大，無過日月摩尼光，對映於佛光，皆為所隱蔽焉，豈有漏之光能比佛無漏光乎！故雲「皆悉隱蔽，猶若聚墨」。下重誓言「日月戢重暉，天光隱不現」，今贊王佛，下自所願。</p>
            <p>「如來容顏，超世無倫」者，雙結無對勝、有對勝雲「超世無倫」也。</p>
            <p>正覺大音.響流十方.（二句）</p>
            <p>二歎口業德。</p>
            <p>《唐譯》雲：「世尊能演一音聲，有情各各隨類解。」（文）</p>
            <p>《漢本》雲：「如是大音聲，遍諸無數剎。」（文）</p>
            <p>《宋本》雲：「願我得佛清淨聲，法音普及無遍界」等。（己下述己願，《會疏》云云。）</p>
            <p>「正覺大音」者，在王佛則梵音聲，（所贊）在彌陀則名號正覺名故。（所成）過去讚歎為要所成，故法藏願齊此佛口業德，故彌陀為口業德則名號也。今日名號即「大音」，下雲「無量壽佛大音宣佈」，法照雲「如來尊號甚分明，十方世界普流行」是也。正覺大音及正覺之響，於十方世界無不流布，共以為口業功德。</p>
            <p>正覺大音者，語密梵音聲，《論》所謂「如來微妙聲」是也。如《略箋》引《涅槃》〈聖行品〉。望西引《大論》三十。（《大論》三十（三十一）雲：「佛音聲所到無有限，若如對面，如《密迹經》中所說，目連試佛音聲，極至西方，猶聞佛音若對面。」）</p>
            <p>正覺之響者，正覺成就果名，《論》雲「梵響聞十方」是也。</p>
            <p>戒聞精進.三昧智慧.威德無侶.殊勝希有.深諦善念.諸佛法海.窮深盡奧.究其涯底.無明欲怒.世尊永無.（二偈半十句）</p>
            <p>三歎意業德。</p>
            <p>《唐本》雲：「戒定慧進及多聞，一切有情無與等，心流覺慧如大海，善能了知甚深法，惑盡過亡應受供，如是聖德惟世尊。」（文）</p>
            <p>《漢》雲：「或以三昧定，精進及智慧，威德無有輩，殊勝亦希有，深微諦善念，從是得佛法，持覺若如海，其限無有底，瞋恚及愚癡，世尊之所無。」（文）</p>
            <p>影意：歎意業中，初兩偈歎佛行德，（行是菩提）後半偈歎佛斷德。（斷是涅槃）前中初偈歎德勝，（勝是教行）後一偈（「深諦」已下）歎德深。（深是證行）前歎勝中，「戒聞」等舉其德體，「威德」等就德顯勝；後歎深中，「深諦」等二句趣證方便，如來藏性是佛法海，（是所念）「窮深」等二句證行成就，此歎行德。（教行、證行）後「無明」等歎斷德，無明是癡，欲是貪，怒是瞋，佛斷永無，故斷德勝矣。</p>
            <p>憬興分文同影，「初二偈歎業勝，即菩薩品也，後半偈歎果勝，即果果斷也。初又有二，初一偈歎涉事勝，後『深諦』等一偈歎證理勝也。初中，『戒』即業體，以思種故，『聞精進』等即業眷屬云云。」</p>
            <p>《會疏》：「初四句摘舉五德，贊其殊勝，次『深諦』下六句，別約二德（菩提涅槃）歎其究竟，『深諦』等四句菩提德，『無明』等二句涅槃德云云。」此「深諦」已下為二德，與影、興異，各據一義。</p>
            <p>今謂：「戒聞」等者，六度之中，進度合忍辱，多聞攝法施，故為五也。戒者，梵語「屍羅」，此翻「戒」，防非為義；聞謂多聞，飡教廣多，故雲多聞，此中攝施；精進者，梵「毗梨耶」，此雲「精進」。練心於法名之為「精」，精心務達說以為「進」，精進無別，體督眾行。（《天臺止觀》）今合忍辱，（進度合）下文開為二，雲「戒忍精進」故。</p>
            <p>「三昧」者，三摩地定也；「智慧」者，般若。此之五度以意為業體，佛能圓滿此等行，成威神功德最勝，故雲「無侶希有」，「侶」之言匹也、伴也。</p>
            <p>淨影雲：「威德無侶，他不能齊，殊勝希有，佛德過彼。」（文）</p>
            <p>「深諦善念」等明所念、所證深廣。（《要解》）</p>
            <p>憬興：「深諦（諦，審察）善念法海為後得智所證，窮深盡奧等為無分別智所證也。」</p>
            <p>《會疏》雲：「『深諦善念』者能證智，『諸佛法海』者所證理，諸佛法藏廣大幽邃，故喻大海云云。」</p>
            <p>今雲：諸佛所證廣大無涯邊、深奧無底雲「法海」，如來勝智深諦善念，能究深奧、盡邊際，能冥法海，成菩提智德也。</p>
            <p>「無明欲怒」等者，斷盡界內界外惑，成涅槃斷德也。</p>
            <p>人雄師子.神德無量.功勳廣大.智慧深妙.光明威相.震動大千.</p>
            <p>四總結歎。</p>
            <p>淨影雲：「自下結歎。」</p>
            <p>嘉祥：「『無明欲怒』下一偈（「無明」二句，「人雄、神德」二句）歎無為德，次一偈（「功勳廣大」等一偈）歎德用等。」</p>
            <p>今從淨影，初二句總以結歎，「功勳」下別以結歎。佛名「人雄」，人中最雄傑故。佛亦名「人中師子」，師子獸中獨步無畏，能伏一切。佛亦如是，於九十六種外道，一切人天中，降伏一切，得無所畏故。（《大論》文）「神德無量」，總圓滿三業威神功德無測量也，故曰「威神功德」。</p>
            <p>別結中，《影疏》雲：「『功勳廣大』結歎前口，正覺大音響流十方故，佛化他功德廣大；『智慧深妙』結歎前意業，前有多德，偏結其慧，以行主故，『深』結前『深』，『妙』結前『勝』；『光明威相』等結歎前身。」（文）</p>
            <p>憬興：「『功勳廣大、智慧深』歎意業果業用，『光明威相』歎身業勝。（此同淨影）『震動大千』歎正覺音。（與影別也）」</p>
            <p>二師中淨影為優，何者？如興解，「光明威相」為身，「震動大千」為口業，二句成別意，恐不順文，前序文雲：「光明普照無量佛土，一切世界六種震動。」故知二句非別意，光明威相能使三千震動之義，故興釋未詳。《會疏》、《梵響》並用憬興者，何不思乎！</p>
            <p>二述心中所願中三：一願求佛功德，二願求國土功德，三願求菩薩功德。初佛功德願中亦有三：一願作佛，二求德行，（「佈施」等一偈）三立要誓。（「吾誓」已下）初願作佛者：</p>
            <p>願我作佛.齊聖法王.過度生死.靡不解脫.</p>
            <p>前既歎佛德，今願求其所歎佛果也。</p>
            <p>《唐本》雲：「我今稱讚諸功德，冀希福慧等如來，能救一切諸世間，生老病死眾苦惱。」（文）</p>
            <p>《漢》雲：「令我作佛時，願使如法王，過度於生死，無不解脫者。」（文）並同今譯。</p>
            <p>淨影雲：「自下發願，求前所歎，于中初有十偈，正起願心，後之三偈，諸佛之證知云云。」</p>
            <p>今謂：正起願有三：初五偈求佛功德之願，二次四偈求國土功德之願，（「譬如恒沙」下）三後一偈半（「我當哀湣」已下）求菩薩功德願。此三種之願，即是彌陀別願也。</p>
            <p>然《會疏》等解：「願我作佛」為總願，引《選擇集》為諸佛總願云云。</p>
            <p>《要解》意：今齊聖法王之願，是諸佛所證平等是一邊總願，下四十八願此中別用別願因緣，故總願含別願，總願以利他為自利，別願以自利為利他，總別共自利利他不相離，故與諸佛總別二願各別也。</p>
            <p>私雲：諸佛皆有總別二願，今佛豈無總別願乎？彌陀總願既在上尋發，無上正真道意中發之，四弘誓願在此中，「高才勇哲」等略歎中自含菩薩自利利他行，次所以詣佛所，而說偈歎佛德者，但為發超世別願耳。於于此何論總願乎！從古於此中言總別者，恐非經意也。</p>
            <p>初求佛德中，初一偈願求佛果，次「佈施」等一偈願求佛德行，乃是同因同行至菩提之願也。初願求佛果中，「願我作佛，齊聖法王」者，承前所歎佛德，願我作佛，如佛作光明壽命尊。此願自德處即是利他，佛正覺即眾生往生之體，故雲「過度生死」等，下四十八願言「設我得佛」，此之張本也。</p>
            <p>「過度生死，靡不解脫」者，淨影雲「明利他德」，嘉祥雲：「為物之心，明其下化。」二師釋最得其旨，然此文似自利，願齊佛涅槃解脫德故，今何為利他者？下長行雲：「令我於世，速成正覺，拔諸生死，勤苦之本。」全與今偈文同，然下文亦似自利，而以《漢譯》見之利他，雲「拔人勤苦生死根本」故，彼既然，此亦可然。故《唐譯》雲：「能救一切諸世間，生老病死眾苦惱。」彼雲「能救」，今雲「過度」，豈不利他乎？明知今文意：願我作佛，以過度一切眾生二種生死，解脫一切系縛也。</p>
            <p>二願求德行</p>
            <p>佈施調意.戒忍精進.如是三昧.智慧為上.</p>
            <p>《唐譯》雲：「願當安住三摩地，演說施戒諸法門，忍辱精勤及定慧，庶當成佛濟群生。」（文）</p>
            <p>《漢》雲：「檀施調伏意，戒忍及精進，如是三昧定，智慧為上最。」（文）</p>
            <p>淨影雲：「此求因中，明自利利行。」</p>
            <p>嘉祥雲：「『佈施調意』下出其化物行體，上但明發心（過度生死靡不解脫），今出其行，莫過六度等。」</p>
            <p>祥釋得旨。（何以知利他願？解雲：次誓言「一切恐懼為作大安」，豈不利他行乎！）是如來回施眾生行體故，兆載永劫行以此六度為體，今願行如是佛因，得佛果，回施之眾生，「願」字流於此，可見。</p>
            <p>「佈施調意」，此有三解。</p>
            <p>淨影意：佈施檀度體，調意是佈施用。《疏》雲：「佈施調意是其檀度，修施治慳名為調意，戒是戒度，忍是忍度，精進進度，三昧禪度，智慧智度，慧勝名上。」（文）此指下定慧為「如是」，及三昧定、最上智慧，合前四度，為六度行。</p>
            <p>憬興同之，望西用之，潤色雲：「『調意』之言流至智慧，下五度可治五弊，故必有調意，今文無者，舉初顯後。」</p>
            <p>《會疏》亦從之，雲：「上佛意業中具六度，菩薩願求我得之，是則法門無邊誓願智也。調意雖屬佈施，廣通六度，佈施治慳貪，戒治破戒，忍治嗔恚，進治懈怠，三昧治散亂，智慧治愚癡，是則煩惱無邊誓願斷云云。」</p>
            <p>嘉祥至「如是三昧」，舉五度行，「智慧為上」者，五度行獨不出過，必須智慧達本源，方五度皆得出過，故雲「最上」。此但解智慧句少異，餘與影同。</p>
            <p>上三師皆「為上」解為最上義。</p>
            <p>二玄一指前四度為「如是」，如是四度以定慧為上首也，此師「上」言解為上首義。望西、梵響等「如是」釋用玄一，「為上」釋卻用淨影。今謂玄一為穩。</p>
            <p>三《要解》雲：「『調意』者，禪定婆羅密，『如是三昧』者，謂上五波羅密為三昧中妙行故，『智慧為上』者，般若波羅密為上故，光明無量願由此般若波羅密成，餘五度在此中云云。」此意戒等四行攝三昧，四度是三昧中妙行故，上五度指雲「如是三昧」，此之三昧以般若為上首，故成光明無量願也。</p>
            <p>上來諸說各據一義。今謂：初二句舉五度，調意，禪定之義，《苑音》雲：「禪那，此雲靜慮，謂靜心思慮也。」（文）嘉祥《法華疏》二（廿九）：「三昧又雲調直定」。（文）《弘決》二曰：「一切禪定皆名三摩地，秦言『正心行所』。」（文）故調意是禪定，《唐譯》雲「安住三摩地」是也，舉五度攝菩薩萬行。「如是三昧」者，指上五度，如是五度，以定慧為上首。由三昧故，萬行常寂，由般若故，一切萬行無礙，施一切眾生，下所謂「三昧常寂，智慧無礙」是也，願得如是佛因行成佛果，以之回施一切也。</p>
            <p>三立要誓，亦二：初正要誓，後較量勵心。此初也：</p>
            <p>吾誓得佛.普行此願.一切恐懼.為作大安.</p>
            <p>《漢》雲：「吾誓得佛者，普逮得此事，一切諸恐懼，我為獲大安。」（文）</p>
            <p>《唐》、《宋》兩譯闕此文。《會疏》引《唐》、《宋》兩文，彼願求果上濟度，與今文不同也。</p>
            <p>「吾誓得佛」等者，要誓下「不取正覺」之張本也，願志求滿足，誓自製心，由誓滿願，謂吾誓至得佛不中止，為一切恐懼普行此願，作大安也。</p>
            <p>「普行此願」者，指前成佛因行二種之願，上上求自利，今下化利他，行上二願，自成利他。（《會疏》初義）</p>
            <p>玄一雲：「行此願者，如次下雲『一切恐懼為作大安』。」（《會疏》後義依之）</p>
            <p>有依後說。（《渧記》）今謂：「一切恐懼，為作大安」是誓也，何為願乎？今謂：成佛因行願，非為自，誓為恐懼，普於十方三世行此願，使恐懼眾生作大安。由之，永劫大行終回向苦惱眾生，此乃彌陀利他回向之張本也。</p>
            <p>淨影雲：「『吾誓得佛』，起行所趣，『普行此願』，求因趣向，善導曰『同因同行至菩提』是也。由此，普行得普果，普果者何？安慰德也。『一切恐懼』者，大悲所緣，《論》主所謂『不舍苦惱一切有情，回向為首，成就大悲心』是也，經雲『為煩惱賊之所害者』。」</p>
            <p>「為作大安」者，使苦惱眾生至畢竟安樂大清淨處也，是故佛名「大安慰」也。</p>
            <p>後較量勵心</p>
            <p>假使有佛.百千萬億.無量大聖.數如恒沙.供養一切.斯等諸佛.不如求道.堅正不卻.</p>
            <p>「假使」者，假設辭，謂設供佛無量比挍之，顯求道心堅固，勝如是供佛無量，故雲「假使」。</p>
            <p>《唐譯》雲：「為求無上大菩提，供養十方諸妙覺，百千俱胝那由陀，極彼恒沙之數量。」（此舉能供心及所供佛順顯，今經反顯。）</p>
            <p>《漢本》雲：「假令有百千，億萬那術佛，如是佛之數，使如恒水沙，計以沙等佛，一切皆供養，不如求正道，堅勇而不怯。」（文）</p>
            <p>淨影：「（百千、億佛）二句佛寶，次『大聖、恒沙』二句僧寶，（佛大聖為所供）『供養一切』，（現本作「斯等」）供養僧寶。供養一切諸佛，斯等諸佛供養前佛寶，『不如』下對願比挍，彰其不及云云。」</p>
            <p>興破雲：「『供養斯等』亦兼僧寶非也，雖複『斯等』而言諸佛，故知向上之等。」此破允矣。然淨影意亦前佛大聖為所供所，故爾耳。憬興雲：「今即者，佛者所供養，大聖者能供養，無量大聖雖供多佛，而有邊故，不如求佛心不退，還以無邊故，卻者退也。」（文）</p>
            <p>初四句影、興同雖配佛寶、僧寶，其意別，淨影佛、僧共為所供；憬興佛為所供，僧寶為能供。二俱未穩。</p>
            <p>望西破淨影雲：「大聖者，亦是佛寶，非舉僧寶，違《覺經》。然上『佛』者，為簡餘眾，下『大聖』者，為譬恒沙，故非重疊。指此諸佛雲『一切等』，何以『一切』別屬僧寶？《覺經》中既不舉僧寶，今亦可然故。」又破興「無量大聖為能供」雲：「夫挍量法，若有一人作此功德，不及彼善，是名比挍，如《法華》佈施挍量、《般舟》供佛挍量，能施、能供俱是一人，若以多人為能供者，豈成比挍？設雖欲集功德多數，可增所供，增於能供，有何要乎？況違《覺經》，不足依用。乃至（次救興師，然非複取彼。）此之兩義取捨隨意。」（文）</p>
            <p>《會疏》並引兩師，次引《覺經》等，決「無量大聖」亦是佛寶者，意在兩亡耳。</p>
            <p>今謂：「無量大聖」句為顯所供佛數如恒沙。指上百千億佛雲「無量大聖」，偈句重累明之，唯是供養諸佛之義耳，何以為僧寶乎？又從「願作佛齊聖法王」已下願佛功德，至此何須供僧寶乎？故次承之雲「斯等諸佛」，明知示如上無量諸佛數如恒沙雲「大聖數如恒沙」，故《漢譯》雲：「有百千億萬那術佛，如是佛之數，使如恒水沙等。」《唐譯》亦不言供養僧寶，可以證矣。既不言僧寶，亦何為能供？設許僧寶，亦違挍量法，如望西所破。又准《唐譯》，法藏菩薩為能供人，今何無量大聖為能供人？甚違道理，故知兩師皆非也。</p>
            <p>今准《漢譯》解釋為好，「供養一切」等正挍量雖供多佛，不如自己求道不退，供佛有邊際，求道心不卻無邊際故，重堅勵心也。求道者大，菩提心也，上所謂「願我作佛」及「吾誓得佛」等，是求無上菩提。有說通途四弘誓願者，未詳也。</p>
            <p>「堅正不卻」者，堅固正直不退也。「不卻」，《說文》：本作卻，節欲也。《廣韻》：退也。《增韻》：止也。《要解》雲：「堅固正直，而不退轉也。此密明金剛信心住不退之義，古往今來，道無異轍故。又此心即為眾生堅固信故。」（文）</p>
            <p>二明國土功德願</p>
            <p>譬如恒沙.諸佛世界.複不可計.無數剎土.光明悉照.遍此諸國.如是精進.威神難量.令我作佛.國土第一.其眾奇妙.道場超絕.國如泥洹.而無等雙.</p>
            <p>《如來會》雲：「又願當獲大神光，倍照恒沙億佛剎，及以無邊精進力，感得殊勝廣淨居。」（文）</p>
            <p>《覺經》雲：「譬如恒水中，流沙之世界，複倍不可計，無數之剎土，光焰一切炤，遍此諸數國，如是精進力，威神難可量。」（文）</p>
            <p>一義意：（憬興）初二偈先舉所求佛土廣多，諸佛世界如恒沙，更複以不可計、無數顯其廣多，光遍此國明諸佛如來光明莊嚴，「如是精進，威神難量」明諸佛如來神通莊嚴，諸佛於彼多土勤現化事，名為「精進」，化事眾多，故名為「威神難量」。</p>
            <p>「令我作佛，國土第一」者，彰能求心願於土中（上諸佛國土中）最為第一。若約果成之時，如上多土即是無量光明土境也。</p>
            <p>「其眾奇妙」等一偈顯第一相，能求心願既成，則光明遍此諸國，故無量光明土，故曰「國土第一」。其眾奇妙是徒眾第一，雲何奇妙？因果不二故。</p>
            <p>「道場超絕」，是明處第一。祥雲：「修道速疾，故雲超越。」此釋好。</p>
            <p>「國如泥洹」等者，明第一義諦妙境界相，是妙境第一也。泥洹、涅槃本是一名，傳之音異耳。文雲「國如」，似非直涅槃界，《要解》雲：「泥洹者，如來正覺法，此屬正報，今意依報亦是如正報無異也，道場超諸剎故，國亦無等雙也。」</p>
            <p>「我當哀湣，度脫一切」者，結求國土第一，意謂所以求國土第一者，但為度脫一切眾生，使入無為泥洹道，下所謂「次於無為泥洹之道」是也。</p>
            <p>已上淨影、憬興同義也，望西、《略箋》同從之。</p>
            <p>又一義意：（《會疏》）上總誓四弘，自下重願三德，（身、土、攝生）是別願之基也，下身、土、攝生之別願從此而起。初二行總願法身功德，次二句（「令我作」等）願國土莊嚴，後二行半（從「其眾奇妙」至「快樂安穩」）願攝眾生也。初法身願中初一行半（從初至「遍此諸國」）願光明無量，後二句（「如是精進，威神難量」）願壽命無量，即當第十二、十三，第十七自攝此中，以光壽無量為名號故。古師以此文為所超諸土，太不然，《宋》、《唐》兩譯文既為自身光德，何強屬他佛益？「譬如」等四句明光所遍國界，「光明」等二句明能遍光明，雖假恒沙譬，未盡其量，故重不可計無數剎土，《漢》、《吳》兩譯合此義，徹窮來際，無有休止，故雲「精進」，果上功德不可思議，故雲「威神難量」，是壽命無量之義也。（已上《會疏》）</p>
            <p>梵響、海渧從之，渧雲：「《會疏》所釋獨步妙義。今謂：「如是」者，指次上光明悉照，遍此諸國；「精進」者，謂無懈怠休息也，言光明遍照，無有休息，濟度利生，威神功德不可測量也。然縱令一且光遍十方，若有休息，則亦何益之有乎？是以願其光益橫遍十方、（如是）豎亙三世，（精進）威神功德不可思議也，是即攝法身光明無量願而已。加旃願求其精進無息豎亙三世之光德，即是願壽命無量之義，故此「如是精進」句暗含壽命無量。雖然，正約顯文而解，則唯為光明威神功德而足矣。（已上）</p>
            <p>上來二解各據一義，取捨隨情。今謂：「上（《會疏》）為總願，此下為別願基，而初二行願攝法身」者，今不取，上為總願者非經意，如前所辨，前「願我作佛，齊聖法王」文既願攝法身，光壽無量在於其中，何更在此求之乎？況「如是精進」等句願壽命無量者大鑿，是故不可依也。今按：次前佛功德願，願求國土功德，古師為國土之願者，恐順經意。然古師「初二行偈明所求諸佛多土」者今不用，違《漢》、《唐》、《宋》諸譯故。</p>
            <p>今按：願國土功德中，初二行願光明無量土，於中初一行明所遍國界無量，「光明悉照」已下明能遍光明遍照如上無數剎土，即是今所願無量光明土也；「如是精進」者，願如是光照遍國之志願精進勇猛；「威神難量」者，願光明威神之不思議，即是不可思議光也。</p>
            <p>《要解》雲：「『譬如恒沙』等者，是超願光明無量義；『令我作佛』等者，誓真土超諸土，一切佛剎土體無異，凡夫來生，所以為奇也；『其眾奇妙』者，因果不二妙眾故，九品機類皆不退故；『道場超絕』者，《吳譯》雲『道場超諸剎』，此超十方應身土也。又或非道場超，坐道場之佛超也，超出常倫諸地之行故云云。」此解大勝於諸家。</p>
            <p>「令我作佛，國土第一」者，正述法藏菩薩能求心願，此乃願所居國土殊妙，超勝十方諸佛國土，第一義諦妙境界相是也。《漢譯》雲：「令我為世雄，國土最第一。」（文）</p>
            <p>《渧記》雲（此釋鑿）：「今論『國土第一，而無等雙』者，所望不同，自存多義。一者，以他受用報土望方便土為第一焉，是佛化他土中為最勝故也；二者，以自受用土望他受已下土為第一焉，是佛自證土故也，所謂『唯佛一人居淨土』是也。已上約三乘，若夫一乘，准《華嚴》，一乘攝化境分為三，其中第三證入位境，十佛究竟蓮華藏世界為第一，三世諸佛莊嚴華藏故，隨舉一佛，其佛為主，餘土為伴，是以微塵數微塵數世界無有餘佛土，只是一佛土而已，是乃約絕待談第一也，所有諸佛世界一乘圓融因果階位，皆悉唯此一佛土之眷屬土相而已，不同三乘約相待也。</p>
            <p>今夫本願一乘土稱第一者，能令垢障凡夫速疾證入十佛究竟蓮華藏世界之土，故雲『第一』也。是乃自餘一乘攝化之土所不能及，唯彌陀一佛土有此勝益，豈非國土第一而無等雙哉！然今此發願，只是願求一乘攝化證入位之土而已，雖然，內心所萌必在凡夫直證之土也可知矣。」（已上）</p>
            <p>「其眾奇妙」等顯其第一相，其眾奇妙是徒眾第一。</p>
            <p>「道場超絕」是所居處第一，居佛道場故，又速證第一。約道場樹者未可也。《覺經》雲：「其眾殊妙，好道場踰諸剎國。」（文）或可，其眾速超證坐道場，故經曰「當坐道場」是也。（什注《維摩》雲：「佛所坐處，于中成道，故雲道場。」又《觀經影疏》下雲：「義有通局，通則菩薩一切行德生佛果名道場，如《維摩》說；局則末後金剛三昧親生佛德名為道場。」（文）由之言此，徒眾因果不二妙眾稱「奇妙」，又速生佛德，超踰諸佛國，雲「道場超絕」。）</p>
            <p>「國如泥洹」者，顯國界第一，《覺經》曰：「如泥洹界，而無有等雙。」（文）淨影、憬興並約鄰近義解「如」字，謂國土快樂，鄰近于涅槃樂，故雲「國如泥洹」也。《略箋》乃謂如涅槃真理無等同，今此國土亦無等同故。此釋不及影、興，況違《覺經》「國如泥洹界文」。既言「國如泥洹界」，若取無等同義，則既泥洹界無等同，豈此外有別無等同之國界為所喻之國耶？故知《略箋》義不成，影、興約鄰近而解「如」字者無所違。雖然，與涅槃界成隔異了，非是「國土第一，超勝獨妙」之謂，故可謂不及矣。</p>
            <p>《會疏》、《梵響》、《要解》（泥洹是正報，國土依報如正報）《義記》並直約涅槃界而解，此亦違《覺經》「國如泥洹界文」。故《梵響》訓詁雲：「國如泥洹之界，而無有等雙也。」然則「國」、「界」二字成重復了，僅是五字，何有如此重復耶？明知以「泥洹界」三字為喻而已。若如《梵響》訓詁，則「國」、「界」二字並屬法邊，故不穩而已。加旃既有「如」字，則直約涅槃界而解者可謂過矣。海渧曰：「諸注或不及或過，不得其正中。」</p>
            <p>今按：大乘密嚴經雲：「佛已超過彼，而依密嚴住，極樂莊嚴國，世尊無量壽。」又雲：「密嚴淨土超諸佛國，如無為性，不同微塵，此密嚴中，諸佛菩薩並余國來此會者，皆如涅槃。」（文）法藏《疏》雲：「如無為者，密嚴土即是諸佛他受用土，於法性土以悲願力建立故，此淨土如法性土，離無常過，以是故說『如無為性』乃至今此密嚴藏，但自清淨如來藏心之所現故，非微塵成。（不同微塵）」（文）法藏因願既有此願，故所建淨土（密嚴即是此極樂莊嚴國）超諸佛國，如無為性，攝自國他方，與今此文「如」合符節，是以此文亦依法藏釋而可解。</p>
            <p>「國如泥洹」者，彌陀為物，於法性土，以悲願力所建立故，即自受用而他受用，所謂法性法身出方便法身，隨順法性，不乖法本，全性而修，起他受用土故，此淨土亦如涅槃無為性也。「如」者名不異，謂此土不異法性而攝眾生，則是他受用土而已。直呼涅槃界，則無由顯攝眾生土，故雲「如泥洹界」，雖曰「如泥洹」，而非是不泥洹，一法句即二十九句，性修不二，廣略相入，是故以性奪修，則呼「無為涅槃界」，本自如是，起而不起故；以修隨性，則呼「國如泥洹」，此修即性故，隨順法性，不異泥洹，事同《華嚴》寶王如來性起之義。若夫單法性土、單他受用，則不足以稱「國土第一」矣。即法性土建立他受，此乃大悲願力之所致，而清淨句法性法身之所現也。由是思之，其願國如泥洹者，可謂成大悲為物之義矣。若願言國是泥洹，則唯是自受用土之願，無由顯大悲為物之土而已。然則直約無為涅槃界而解，則非唯不順文相，（違「如」字義故）亦恐難顯即法性而大悲為物之土而已。既言「國如」，如目不異，若夫自受、他受二義不分，則無由言不異也，二義姑分，而本不異，故言不異也。大悲為物他受用土不異自受法性之土，故雲「國如泥洹」。則「如」一字足以顯大悲為物矣，深哉願也！然約法性土而直解者，可謂過者，猶如不及乎云云。</p>
            <p>詳曰：解「如」字太勞，可謂力矣！雖然，以自受、他受而解者恐未可，法藏發願豈分自他受用而起願乎？今謂：就方便法身誓願之意可論之，若約一法句，則極樂無為涅槃界相好莊嚴即法身故，約二十九種門，則從法性涅槃出無量莊嚴，一一莊嚴不異法性法身，雲「國如泥洹」，「如」是不異義，又如同義，今依方便法身不異門，故雲「國如泥洹」，可知。更考「國如泥洹」者，所居國界常住不變，如泥洹不異，又清淨不異泥洹，雲「國如泥洹」。</p>
            <p>三發菩薩功德願</p>
            <p>我當哀湣.度脫一切.十方來生.心悅清淨.已到我國.快樂安穩.</p>
            <p>此一偈半願菩薩功德，舊所謂攝眾生之願也。</p>
            <p>《唐譯》雲：「十方最勝之大士，彼皆當往生喜心。」（文）</p>
            <p>《漢本》雲：「我當常湣哀，度脫一切人，十方往生者，其心悅清淨，已來到我國，快樂喜安穩。」（文）</p>
            <p>初二句法藏菩薩願心，上「願我作佛」句流於此，可見。</p>
            <p>「十方來生」明來生人多，即是十方眾生、諸有眾生是也。</p>
            <p>「心悅清淨」者生因也，祥雲：「明十方聞名發願來生，獲得勝果。」此釋得旨。心悅清淨是聞其名號，信心歡喜，發一念淨信也。</p>
            <p>「已到我國」等者，明生後得無為法樂，下經曰：「彼土國土，清淨安穩，微妙快樂，次於無為泥洹之道。」（文）</p>
            <p>然《略箋》雖依淨影，「心悅清淨」句解為彼土喜心者，何乎？影釋既雲「歸心純」也，《略箋》引之，何解謬乎？《梵響》亦一分彼土喜心者，非也。次句雲「已到我國」，明知前句是此土生因矣。</p>
            <p>上來明三種功德之願竟。</p>
            <p>後請佛證明，亦二：一正請佛證，二結誓立心。（假令）初請證中亦二，初請現在佛：</p>
            <p>幸佛信明.是我真證.發願於彼.力精所欲.</p>
            <p>請佛中，初請現在佛證明者，即世自在王佛應身證誠也，次一行請十方佛證明者，報身證誠，其法身證誠亦在於此中，故《愚禿鈔》明三身證誠也。後立誓文亦使報、應佛知己勇誓，《唐譯》于應、報中間說立誓文，其意可知。</p>
            <p>《漢本》雲：「幸佛見信明，是我第一證，發願在於彼，精進力所欲。」（文）</p>
            <p>《唐譯》雲：「唯佛聖智慧證知，我今希求堅固力。」（文）《吳》、《宋》並闕略焉。</p>
            <p>幸者，《應音》七（十二）雲「胡耿切。《爾雅》雲：非分而得謂之幸。幸，遇也，亦冀望也。」</p>
            <p>淨影雲：「幸，願也。信明者，印信證明也。」（信明猶如證明。《說文》：信，誠也。《玉篇》：信，明也。《廣韻》：驗也。）</p>
            <p>祥雲：「幸之言遇，遇自在王佛今現而證，上但一往發大誓願，度眾生行，行甚難，人不信，意謂但有其言，未必堪行，都無仰學之心，故請佛為證除疑，使物同行。」（文）</p>
            <p>世俗尚謂「言行君子樞機」，況登地大菩薩乎！初二句正請佛證明，謂願佛信印，我所求不虛，證明我當來定必得果，是故請言「幸佛信明」。餘人證明非真實，唯佛證明我真實證明，故雲「是我真證」，以佛證明為我真實證故。必果在掌，是故勇誓力精所欲願，故重發願勇精也。「發願者」，重立願，欲堅固心也，「於彼」者，上所求三願之事，謂於彼所求三事，力勵勤修，成所欲願也。（《韻》、《會》：力又勤也。《書》：力穡。《史》：力學。又用力勉疆曰「力」。）</p>
            <p>次請十方佛證</p>
            <p>十方世尊.智慧無礙.常令此尊.知我心行.</p>
            <p>《唐譯》雲：「一切世間無礙智，應當了知如是心。」（文）</p>
            <p>《漢》雲：「十方諸世尊，皆有無礙慧，常念（恐「合」字）此尊雄，知我心所行。」</p>
            <p>法藏志願深廣，但現今一佛證明尚不為足，更請十方報佛證明，報佛雖現，不對見，智慧無礙故，在十方土而證明我今心行也。</p>
            <p>「世尊」者，指十方世尊。</p>
            <p>「心行」者，《會疏》：「心謂願心，行即隨行，但有其願，願即虛，但有其行，行即虛，要須願行相扶，所為皆克，故雲『心行』。」（文）此釋好。《漢譯》雲「我心所行」故。《應音》雲：「放光經意所趣向為心行」，《光贊經》雲「所趣所行」。（文）准之，我心之所趣向名「心行」，謂證知我於所欲三事願勇誓力精之心行也，非謂願行也。</p>
            <p>後結誓立心</p>
            <p>假令身止.諸苦毒中.我行精進.忍終不悔.</p>
            <p>《唐譯》雲：「縱沈無間諸地獄，如是願心終不退，一切世間無礙智，應當了知如是心。」（文）</p>
            <p>《覺經》雲：「令我身止住，于諸苦毒中，我行精進力，忍之終不悔。」（文）</p>
            <p>「假令」者，與「縱令」同，權設顯心願勇猛。</p>
            <p>「諸苦毒中」者，所謂無間諸地獄等諸苦毒，地獄是舉重苦攝餘苦切，謂縱沈此苦毒中。（《廣韻》：苦，勤也，患也。《集韻》：困也。今之苦，辛是也。毒，《廣韻》：痛也，害也，苦也。）（《華嚴》〈光明覺品〉雲：「文殊說偈雲：一一眾生故，阿鼻地獄中，無量劫燒煮，心淨如最勝，不惜身壽命，常護諸佛法，具足行忍辱，彼得如來法。」《莊嚴經》雲：「願我精進恒決定，常運慈心拔有情，度盡阿鼻苦眾生，所發弘誓永不斷。」（文））</p>
            <p>如上願心終不退，我行精進更不退，如是作要誓者，為使物起決定心耳，深重大悲豈不銘肝乎！「舜若多性可銷亡，鑠迦羅心（堅固之義）無有改轉」，（《楞嚴》）是此謂乎！</p>
            <p>祥雲：「『假令』等者，要心處苦，自行化他，誓逢苦不威，（戚乎）得樂不欣，乃至成佛，畢竟不退。『忍終不悔』，以成上行願也。」（文）（《義釋》四雲：堪忍無懈倦者，此是有所堪能、無所屈退之義，梵音與「忍辱」不同。）</p>
            <p>第二選擇淨土有二：一先諸佛經法，二正選擇攝取。初中四：一比丘請說，二佛推不說，三比丘重請，四應請說現。初說請中亦二：初躡前起請，二述請說意。</p>
            <p>佛告阿難.法藏比丘說此頌已.而白佛言.唯然.世尊.我發無上正覺之心.願佛為我廣宣經法.</p>
            <p>初至「白佛言」，乘前起後，「唯然」已下正請，「我發無上正覺之心」者，牒前發心求佛身佛土之願心，而請所以莊嚴之方法也。</p>
            <p>淨影「上發心為化前世間，今發心為出世地上」者未詳，如上辨。</p>
            <p>《唐譯》雲：「法處比丘贊佛德已，白言：世尊！我今發阿耨多羅三藐三菩提心，唯願如來為我演說如是等法。」（請莊嚴佛土之方法）</p>
            <p>《漢本》雲（從此前文同二經）：「我立是願，如多陀竭佛所有者，願悉得之。止唯為說經。」（文）</p>
            <p>《宋本》雲（同前）：「唯願世尊說諸佛剎功德莊嚴，（請說）若我得聞，恒自修持嚴土之行。」（述請之意）</p>
            <p>《吳譯》略法藏請說、如來抑止、法藏重請等文，但明如來應說之文。</p>
            <p>「唯然世尊」者，《渧記》雲：「問：唯然者，敬諾順從之詞，上來既聞其說，不知今文如何承諾也，諸注欠釋，雲何得解？答：私按：向前偈中，法藏比丘請佛證明，雲『幸佛信明，是我真證』等，則偈頌後必有世自在王佛證明，言『汝發心，所願不虛，會當克果』之語，是以法藏比丘敬承其佛證明敕命，而愈喜自所願之不虛，而白佛言『唯然，世尊，我發無上之心』而已。是乃未得佛證明，則菩薩心猶未決，自遂發心既得證明，故承佛敕，公然唱言『我發無上正覺之心』也。然則說頌後必有佛證明語，而譯家略之者，有『唯然』語，則其有佛證明自可知故而已。且夫如向所解，以『是我真證』為證發心義，則其證發心義菩薩不肯自許，以請佛證明，既得佛證明，故公然唱言『我發正覺之心』耳。</p>
            <p>問：下文雲：『人有至心精進，求道不止，會當克果，何願不得』者，是非佛應『幸佛信明』之請耶？然則說頌後宜無佛證明語，非譯人略耳。</p>
            <p>答：下文『會當克果』乃預知法藏超世不共願心，而勵其心也，是乃證發心後不共是心故也。今偈中所謂『幸佛信明』就證發心請佛證明，故此佛證明在說頌後也必矣，故雲『唯然』而已。」（文）</p>
            <p>今謂：「唯然」者，已聞佛說法，歎佛身佛土，求之發無上心，此乃承佛說發心，故雲「唯然」，非說頌後有佛證明語而然，若有，則諸譯中何不有其意乎？況證發心之願今所不取，《渧記》所解恐未穩也。</p>
            <p>二述請說意</p>
            <p>我當修行.攝取佛國.清淨莊嚴.無量妙土.令我於世速成正覺.拔諸生死.勤苦之本.</p>
            <p>《影疏》雲：「『我當修』等彰請所為，所為有三：一是所行，二是所成，三是所攝。『我當修行』是其初門，（所行）修行法身淨土之因；『攝取』已下是第二門，（所成）明己所成身及土，『攝取佛國清淨莊嚴』等是所成土，『於世速成』是所成身；『拔生死』等是第三門，（所攝）明己所攝，攝取眾生，教化令出生死苦本，『拔生死』者，出生死果，『拔勤苦本』，離生死因，由因數受生死之苦，故名彼因為勤苦本。」（憬興同之）此中略明三門，下廣門行、成攝在於此中，此釋甚巧妙矣。淨佛國土成就眾生願心一朝難成，必永劫修行而方可攝取淨佛國土，故雲「我當修行」。</p>
            <p>望西舉《影疏》科竟雲：「是則正請地上別願，願志在內，請問顯外，預有願意，故見土後選擇身土攝生諸願。（於於此始雲地上願者非）佛國清淨者是總相，當《往生論》清淨功德，莊嚴無量是別相，當《經》三種、《論》十七也，今無量者，就廣說耳云云。」</p>
            <p>《會疏》亦有之，此意以「攝取」字遠及妙土，謂我當修行攝取佛國之清淨而莊嚴無量之妙土也，此「無量」字指莊嚴，非指妙土也，此亦一義也。</p>
            <p>又依今家訓詁，則「攝取」字近被國土，「無量」字指妙土，謂我當修行，攝取佛國，而清淨莊嚴於無量妙土也。依此義，則「攝取佛國」者，就諸佛國選擇攝取也，「清淨莊嚴」等者，法藏莊嚴自身淨土也，「清淨」謂清淨句，即一法句，真實智慧無為法身也；「莊嚴」謂二十九種，即方便法身也，無為法身即法性身，法性寂滅故法身無相，無相故能無不相，是故二十九種莊嚴即法身也，謂之「清淨莊嚴」，所謂隨順法性，不乖法本，全性而修起，故雲「清淨莊嚴」而已。</p>
            <p>「無量妙土」者，所謂蓮華藏世界，帝網重重，主伴無盡，恢廓廣大，超勝獨妙，故雲「無量妙土」也。下謂「二百一十億土」，即當華藏界能繞國土之數，映見可知。（已上《渧記》）此義太好矣。</p>
            <p>《要解》用淨影上地發心之科，更證雲：言其心寂靜等，是證人法二空，明知地上發心矣，此始為證初地者非也，何以之分地前、地上乎？菩薩淨佛國土如《會疏》引《大論》。</p>
            <p>「令我於世速成正覺」者，明佛身所成，自利也。「拔諸」等明所攝，利他也。</p>
            <p>《要解》雲：「『令我於世』等者，眾生往生行不成就，佛正覺不得成就，期自利速成者，所以期利他速成也。『拔諸』等者有二義：一『諸』字對下『本』字，謂為生死之本諸煩惱；二『諸』字屬下『生死』字，一分段，二變易，分段多種，謂二十五有，變易有多種，謂界外諸無明等。」（文）</p>
            <p>今謂：「諸」字指諸眾生，此文似自利，而正明利他，故雲「諸」。《覺經》曰：「拔人勤苦，生死根本，悉令如佛。」可以為證。</p>
            <p>「生死勤苦」者，眾生苦果之本者其因也，謂以佛正覺拔諸眾生之苦因也。</p>
            <p>二佛推不說（興雲「抑止」，《渧記》從之。《會疏》雲「佛令自知」。今依《祥疏》。）</p>
            <p>佛告阿難.時世自在王佛語法藏比丘.如所修行.莊嚴佛土.汝自當知.</p>
            <p>《唐本》雲：「佛告比丘，汝應自攝清淨國。」（文）</p>
            <p>《宋》雲：「爾時世自在王如來告作法苾芻言：汝自思惟，修何方便，而能成就佛剎莊嚴。」（文）《漢》、《吳》兩本闕此段</p>
            <p>《祥疏》雲：「二明彼佛推其自解，不肯為說，意欲顯法藏德也。」（文）</p>
            <p>「汝所修行」等者，佛推法藏自解之辭也。</p>
            <p>《要解》雲：「『汝所修行』者，指莊嚴佛土之行，與『我當修行』文義稍異，不可混說，上修行思惟攝取前事，（前加行）今修行義當攝取以後行。」（文）此釋未可，今指前請言推之，請與答何異乎？此局初證初地為此解耳。</p>
            <p>今謂：此中之意，如汝所欲修行之莊嚴佛土，汝自當知也。</p>
            <p>「汝自當知」者，祥雲：「推其自解，欲顯法藏德也。」淨影意：「前『我當修行』等請是約自分，後『非我境界』請是就勝進分，今約自分，故雲『汝自當知』。」嘉祥為勝。</p>
            <p>《會疏》雲：「汝自當知者，例如《法華》三止說，其義深廣，不可容易說故，此含三意云云。」</p>
            <p>《義記》雲：「《法華》三止例不然，三止是不須複說，今雲『自知』故，是法藏菩薩久修業智，宜思此義，故雲『自知』。《莊嚴經》雲：『汝自思惟，修何方便而成就佛剎莊嚴。』」（文）</p>
            <p>《渧記》雲：「惟夫法藏比丘欲莊嚴重重無盡蓮華世界，故願雲『我當清淨莊嚴無量妙土』，而今饒王佛抑止不說，雲『汝自當知』者，法藏菩薩既是地上大士，解行位所見之蓮華藏世界，不籍佛說，現自當知見故也云云。」</p>
            <p>有說雲：解有三義：顯人勝，嘉祥雲「意欲顯法藏德也」；二顯願高，地上菩薩念念常修利益眾生淨佛國土，彼佛寄此而言汝應自攝者，還欲明比丘攝取非常途也；三顯國妙，前偈說雲「國土第一，其眾奇妙」等，佛既知此義，而言自取者，欲顯此中攝取唯佛果分之境也。（已上師說）</p>
            <p>今謂：法藏之請，順菩薩通途淨佛國土之義致請，然意存別意，饒王佛能知有其別意，而欲拂通途顯別意，故雲其所請淨佛國土「汝自當知」，果次起「非我境界」之重請，可知。</p>
            <p>三比丘重請</p>
            <p>比丘白佛.斯義弘深.非我境界.惟願世尊.廣為敷演諸佛如來淨土之行.我聞此已.當如說修行.成滿所願.</p>
            <p>《唐譯》雲：「法藏白佛言：世尊，我無威力堪能攝受，唯願如來說余佛土清淨莊嚴，我等聞已，誓當圓滿。」（文）</p>
            <p>《宋譯》雲：「我智慧微淺，不能了知嚴剎之行，如來應正遍知，願為宣說諸佛剎土莊嚴之事。」（文）《漢》、《吳》並闕之。</p>
            <p>《影疏》雲：「第二段中，初法藏請，『斯義弘深，非我境界』彰己不知。前佛據自分所修道言自知，法藏今就勝進所習言非己境，不相乖違也。弘謂大也，此前請出世之行，其義大深，非我境，為是次請。『唯願廣』等請佛宣說，文中偏求淨土之行，身行略無。『我聞此』下彰請所為。」（文）</p>
            <p>興雲：「地上聖行其義深廣，非自境界，故須請之。前地前所修，故佛止言汝自知。」破淨影雲：「此中『唯求淨土行，身因略無』非也。如來淨土即相違釋，如其次第身土行故，若相違釋卻非也，異譯唯雲嚴剎行故，今謂：舉淨土行，身行自在其中。」</p>
            <p>「斯義弘深，非我境界」者，《會疏》三意云云。</p>
            <p>《要解》雲：「『斯義弘深』等者，謂我所願莊嚴妙土，唯佛與佛知見，非佛說不能知，非他力不能見。」（文）此遮影、興等地前、地上等諸解，以彰不共義別者也。</p>
            <p>今謂：所取佛國既非常途，豈其因分之所能堪，故雲「斯義弘深」等。今欲順唯佛所知而誓修行，故雲「我聞此己」等。</p>
            <p>〈文殊授記會〉（《寶積經》（五十九））雲：「菩薩成就三法，速得菩提，所求佛剎皆得成就，何等為三？一者大願殊勝，二者住不放逸，三者如所聞法，起正修行，乃至住不放逸故得菩提分法，住修行故得大菩提，住勝願故成就佛剎功德莊嚴。」（文）此中「我聞此已」等第三，「五劫思惟」是第二，「超發無上殊勝之願」是第一也。</p>
            <p>《渧記》雲：「按法藏菩薩所願，欲知見十蓮華藏世界主伴無盡之土，且聞其嚴剎之行而修行，是乃因同果海證入位之境界，非法藏比丘解行位之所知見，故雲『斯義弘深，非我境界』也。法藏願心既言『令我作佛，國土第一』、『其眾奇妙，道場紹絕』、『國如洹泥，而無等雙』，是乃十佛攝化之境，而非自體國土，雖然，全性修起故，攝化之境不異自體國土，故雲『國如泥洹』；此土即因同果海機之所證入，故雲『其眾奇妙』；一乘攝化之境雖有三位，特以此入位境最為第一，故雲『國土第一』。法藏願心既如此矣，雖然如此，未知見其證入位之境，未聞其嚴剎之行，則未由遂志願，故重請而已。『斯義弘深』者，證入位土周遍法界，合前二土，淨穢並具，即為佛境界矣。是以其境廣博弘大，有右旋十海等，故雲『斯義弘深』耳云云。」</p>
            <p>詳曰：此釋局華嚴家法相，欲以彼法相強判淨教，可謂異門鑰耳，況法藏菩薩心願，豈知見十蓮華世界為別願本意耶！思之。</p>
            <p>四如來應請中二：初先知願高，教克成法，後正為說淨土法。初中亦二：一述經言，二正教克成。</p>
            <p>爾時.世自在王佛知其高明.志願深廣.即為法藏比丘而說經言.</p>
            <p>此初總述經言。《唐譯》略初歎德文，餘譯大同今經。</p>
            <p>「佛知其高明，志願深廣」者，上請言「斯義弘深，非我境界」，是顯非常途志願，是以佛能知其志願深廣，由知願心廣大，說經教成。「其」者指法藏比丘之非我境界意，其勝德言「高」，知秀曰「明」。「志願深廣」約願心，其心願徹佛智海底曰「深」，覆十方法界曰「廣」。法藏比丘志懷於超世無上願心，故佛知其志願廣大，歎之也。</p>
            <p>有人雲：解行位菩薩，故其德高明，猶上願求證入位之境，故雲「志願深廣」也。雖然，猶未顯發不共超世大願，故屬之通總願，其不共超世大願，即在說法現土之後顯發云云。此釋亦非也。</p>
            <p>《會疏》「夫千斤之弩」等者恐非也，「汝自當知」不同「止止不可說」故。</p>
            <p>「即為法藏比丘而說經言」者，標教示成滿其大願之方法，何者？既能知願心廣大，恐容易難克成其大願，是以先為教示滿願方法也。</p>
            <p>「而說經言」者，有多義，淨、興意：佛為說中有二，初至「而說經言」，初總標所說，「譬如」下別申所說，有二：初先寄喻勸修，（「譬如」至「何願不得」）後「於是」下正為說法。依此意，下「於是世自在」下正為說法，今初，總標其正為說法，然則說「經言」者，指下正為說法言「經言」也。</p>
            <p>嘉祥意亦同之歟，《疏》雲：「『爾時世自在』下明彼佛為說方法，於中有二意，初明修行必克，舉此量海水得其寶用為譬，『於是世自在』下，後明正為說法。」（文）雖文略，其意同焉。望西亦「即為」下為正說，意同淨影。</p>
            <p>一雲：經者，偈也，此文四言偈。（《要解》）此指「譬如大海」等文雲「四言偈」歟？若爾，「人有至心精進」一句是六言，非四字句，何雲偈也？粗昧而已。</p>
            <p>一雲：其譬說者，所願不輕，故說譬喻，印定其心，說譬曰「經」，即十二部經第七名「阿波陀那經」，此雲「譬喻」，一經總修多羅中有別故。（《義記》）若爾者，譬說一段經言，而「人有至心」下為非經言乎？</p>
            <p>一雲：譬說非正說經言，下為說二百一十億土，正說經也。此中從初，必有正為法藏比丘具說二百一十億土之文，其說經中示此譬喻，勵其志願也。然其說二百一十億土之事，廣博而不可具說，故釋尊唯述佛勵法藏志願之語，略正經說，而言「即為廣說二百十億」等。或可，釋尊略說「即為廣說二百十億土」之語，譯人意樂，唯舉「勵志文」，略說土語而已。（己上《渧記》）此亦推義耳。</p>
            <p>上來諸說中，初淨影等義穩，文段既分明，何加臆說乎？今亦可「即為廣說」已下正應請說淨土，爾前欲為說淨土，先應「非我境界」之請，深知法藏志願深廣，故教成滿其大願方法也，若譬說，若法說，佛所言說教示總名為「經」，言經者，教也，謂教人為法故，其例甚多矣，今文言「即為說經」，下雲「即為廣說」，可對見。今教成滿方法之言教為「說經」，下正為說淨土雲「為說」。</p>
            <p>二正教克願方法中，初舉喻說教，後合結教法。</p>
            <p>譬如大海.一人升量.經歷劫數.尚可窮底.得其妙寶.</p>
            <p>《漢本》雲：「譬如大海水，一人鬥量之，一劫不止，尚可枯盡，令海空竭，得其底泥。」（文）渺渺蒼海，欲升量而盡之，實不可得願，如精衛欲填東海，然菩薩大誓願力，豈不遂乎！如大施太子酌海得珠，偉哉！法藏比丘大誓願力，可謂超世無上大誓願，是故如來說海量譬，以印定其志願深廣也。</p>
            <p>望西引義寂喻意，未詳也，大海何喻生死無邊耶？</p>
            <p>今謂：「譬如大海」一句兼讚歎，法藏志願深廣喻大海深廣，此乃有歎願心廣大意，應上「知其高明」句。「一人升量」下正教滿大願海之法，大願海非精進行升，則雲何得成滿乎？今說其成滿大願海之方法，以教示法藏，豈非說教乎？因行漸次喻一人升量。</p>
            <p>「經歷劫數，尚可窮底」者，喻時劫長遠，能不中止盡其功。《漢》雲「可枯盡，令海空竭」故。「得其妙寶」者，喻終取正覺。</p>
            <p>「升」者，象形，十合為升，《漢志》：升者，登合之量也，異作「鬥」，十升為鬥，以至微量至大故。升字為好。</p>
            <p>「尚」者，《爾雅注》：邢昺曰：尚謂心所希望也。《說文》：曾也，庶幾也。徐按《左傳》：尚克知之。又與「上」通，《史記》：學者稱五帝尚矣。《索隱》曰：尚，上也。（上言久遠）今此中，「曾也、克也、上也」訓順文，謂海水大、劫數大，以少人少器量之不止，終克可得大妙寶也。</p>
            <p>後合結</p>
            <p>人有至心.精進求道不止.會當克果.何願不得.</p>
            <p>今此合法文無如大海之合法，合於「一人升量」已下文。於于此乎知，大海是喻所滿願心，精進升量窮底是合能滿之因行，既知願心廣大，故今教能成之行法，謂之「經言」，是以今指示能成方法為本故，合「升量」已下結其本意，故科為「合結」，思之。</p>
            <p>《吳本》雲：「人至心求道，何如當不可得乎！求索精進不休止，會當得心中所欲願耳。」（文）《漢本》同之。</p>
            <p>興雲：「會亦必也，克者遂也、得也。」（文）又克者成也，謂勇猛精進修因行不中止，必當克成，因行既克成，何願不得成就。若求不可得願，則誰不擬乎！是以王佛證明其克成，說「何願不得」，明知不共別願，故有此證明，豈通願乎？思之。《唐譯》推下重誓文，略之耳。</p>
            <p>後正為說淨土，此中有二：初說法，後現土。初說法：</p>
            <p>於是.世自在王佛即為廣說二百一十億諸佛剎土.天人之善惡.國土之粗妙.</p>
            <p>《唐譯》雲：「爾時，世尊為其廣說二十一億清淨佛土，具足莊嚴，說是法時，經千億歲。」（文）</p>
            <p>《漢譯》雲：「法寶藏菩薩聞世饒王佛說經如是，則大歡喜踴躍，其佛則為選擇二百一十億佛國中，諸天人民善惡，國土之好醜，為選心中所願用與之，世饒王佛說經竟。」（《吳譯》同之）</p>
            <p>《宋譯》雲：「時世自在王佛即為宣說八十四百千俱胝那由他佛剎功德莊嚴，廣大圓滿之相，經于一劫方可究竟。」（文）</p>
            <p>淨影雲：「『天人善惡』泛說一切諸土之因，『國土粗妙』泛宣一切諸土之果。粗猶粗也，說惡說粗，令其舍遠，說善說妙，使其修習等。」（憬興同之）</p>
            <p>望西：「問：所現佛剎，為限淨土，將通穢土？若限淨者，既雲粗惡，讖謙亦同，知通穢土；若通穢者，法藏請聞俱雲淨土，《寶積》亦雲『清淨佛土』。</p>
            <p>答：嘉祥雲『唯淨』，淨影、憬興、義寂三師俱雲『通穢』，如玄一者，說『通淨穢，現限淨土』，又說『現俱通淨穢土，而初為勝云云。』然今所用淨影等雲『說粗惡令舍離，說善妙使修習』，寔知願中既有無三惡趣等誓，所見土中若無穢者，以何而為選舍之土，故《悲華》中通現淨穢，彼經二雲：『或有世界嚴淨妙好，乃至或有世界有大火災』，即其證也。但淨土者，法藏之意在攝取淨國，從之雲『淨』，《寶積》亦爾，不可相違。</p>
            <p>問：此中淨土報化中何？</p>
            <p>答：可通報化，故《悲華》說所現土雲：『或有世界，純諸菩薩遍滿其國，無有聲聞、緣覺之名。』（已上）是則報土；又雲：『或有世界，清淨微妙，無諸濁惡。』（已上）是當化淨。義寂雲：『二百一十億諸佛剎土者，應諸器量廣說諸剎，此即通說受用、變化及淨穢土，以穢土中有人天別，淨土中有粗妙異，粗即變化，妙即受用。』（已上）但此師之意，天人善惡總屬穢土，國土粗妙俱為淨土。黑穀不爾，天人之惡、國土之粗以為穢土，天人之善、國土之妙以為淨土，故《選擇》雲：『選舍其有三惡趣、粗惡之國土，選取其無三惡趣、善妙國土。』（已上同淨影意）但《論注》中皆對穢土而修起者，且從強釋，非遮化淨。」（已上望西）</p>
            <p>《會疏》引義寂，解人天善惡約果報邊，非黑穀意也。</p>
            <p>問：剎界無量，何但二百一十億剎？若但限之，選擇超過二百一十億土者，不可說超踰十方一切世界，若有不睹見國土，不見土勝，西方應非超勝獨妙。</p>
            <p>答：《大論》說至十方選擇淨妙國土，由是思之，經意舉二百一十億剎以顯十方佛剎，故高祖雲：「於十方淨土中，本願選擇攝取。」</p>
            <p>問：何故說十方佛剎為二百一十億耶？</p>
            <p>答：聖意難測。有說雲：若據《華嚴經》〈華藏世界品〉意，雖佛剎無量，總有二十重，其圍繞剎數即二百一十微塵數也。然則此經二百一十億通標華藏世界不可說不可說之土大數，而周攝十方無量之國土也。具引彼經及《疏鈔》云云。（《會疏》）</p>
            <p>有說：二百一十億者，梵雲「俱底」（千萬），今經翻「億」，八萬四千絞絡無量法門四分一數也。《莊嚴經》雲「即為宣說八十四百千俱胝（億）那由他（萬億）佛剎」等，此是全分數也。（八十四百千者，八百四十千也，又八萬四千也。俱胝那由他，無量絞絡隨一也。）今經舉其一方也，（《覺經》、《大阿》）若合四方者，即成八百四千億。（八萬四千十萬）。</p>
            <p>又約人天善惡、國土粗妙各論二百一十億者，八百四十億也，是明十方成八千四百億，十方絞絡成八萬四千億，知盡依正二報二門海說矣。約八萬四千法門者，佛本意為救見思未斷凡夫也，又是初地即八地一乘無生法忍菩薩見聞之表數也。（《華嚴》初地得百三昧，得見百佛；二地得千三昧，得見千佛，乃至七地得百萬三昧。過二乘地，趣佛知地，彼經法門，本來一乘，上約寄顯門，八地即是一乘無生法忍也。）乃至說「超踰十方一切世界」，此非才超踰二百一十億淨土說相，然現土為二百一十億，此准法藏顯相，（初地見百佛）不可局判，故《大論》三處皆言「佛為導，遍至十方」。若約法藏密智者，即佛所現，菩薩徹視，能照見十方一切無量無邊不可思議諸佛世界也。（已上《梵響》）</p>
            <p>此解甚鑿。如第一解，言八萬四千四分之一者，可謂二萬一千，何說二百一十億乎？如第二解，於善惡粗妙四各論二百一十億，成八萬四十億，此十方絞絡八萬四千億者，此經何不說於十方各有二百一十億善惡粗妙？況今論說現國土數，何關八萬四千法門？欲強會合《宋譯》，甚以鑿矣。假令會合了，然但是二百一十億，而非成十方世界也；如第三義，一乘無生法忍菩薩見聞之表數者，亦不然，恐是以為見聞位所知見之剎塵之義歟？若爾，則何雲八地一乘無生忍菩薩也？八地無生是非一乘位次，何雲八地一乘耶？自語相違，籲何謂乎！又約法藏顯相說二百一十億者，今經於二百一十億土選擇攝取，說超世無上之願，若法藏顯相但見二百一十億，不能見十方無量者，不可成超世無上義，別有不見土，而必應勝西方，故經現文睹見二百一十億土，而取選擇之願，既雲「超世無上」，則二百一十億土即十方微塵世界也。今家釋雲「於十方淨土中」，豈言約密智哉？思之思之乎！</p>
            <p>《海渧記》雲：「二百一十億是蓮華藏世界能繞剎土數也，恐是法藏比丘睹見華藏界之義也歟？《會疏》果然合此旨，祖師所謂十方淨土者，直成二百一十億義而已，超世大願就二百一十億中而選擇攝取，則十方微塵剎界無外於二百一十億故，實可謂超世不共，而然則二百一十億者，直是蓮花藏世界義也。</p>
            <p>問：若爾，何不直言即為廣說蓮花藏世界等，而說二百一十億耶？</p>
            <p>答：蓮華藏名目約聖意，而不便選擇取捨，今經法門隨順凡情，專示選擇取捨，故不說蓮花藏世界，而說二百一十億而已。雖然，解行位大士其心寂靜，志無所著，不取捨而取捨，則克實只是莊嚴蓮華藏世界之義也。故二百一十億數即是蓮華藏能繞剎數，而下隨順凡情，存取捨義。上約就聖意成華藏義。</p>
            <p>問：蓮花藏二十重是見聞位所知之境，今法藏比丘既住解行位，而願求證入位境，佛為之說現，定是證入位之境，十蓮華藏，帝網重重，主伴無盡世界也，何約見聞位境能繞剎數言為『說二百一十億』耶？</p>
            <p>答：是亦隨順凡情，約就聖意故也。何者？若直說證入位境，則不便於選擇取捨義故。雖然，正約就法藏聖意，則是莊嚴華藏世界之義故，欲顯其義，故約其能繞數而說二百一十億，此數便於顯示華藏世界之義故也，此乃於聖意、凡情兩楹之間巧說而已。乃至</p>
            <p>問：佛佛皆是莊嚴華藏世界，不知今所說現何佛所莊嚴之世界耶？</p>
            <p>答：法藏比丘睹見之超發願，則何是他佛之所莊嚴也，定知久遠彌陀之所莊嚴之蓮華藏世界而已云云。」</p>
            <p>今詳：《渧記》所言雖順《會疏》，而其義與《會疏》別，蓋是局見聞解行證入之法相，不可從也。今謂：此中所說，總是唯佛之境，十地高仁猶絕視聽，何況凡下乎！惟佛是信，此可為正義矣。</p>
            <p>後現土</p>
            <p>應其心願.悉現與之.</p>
            <p>《漢》、《吳》兩本所謂「其佛為選擇心中所願用與之」者當今文，此意王佛於二百一十億土中，選取法藏心中所欲妙土，說以與之比丘，合彼選擇取。此顯佛加威力，說中含現，今先廣說，重現與之，令比丘見聞，明瞭選擇審諦者，超世別願，諸佛出世之一大事故，殷重至也。</p>
            <p>《唐譯》唯說，略現土，望比丘請意，（上雲「為我廣說」）則以說為本故。何以然者？現局說通，未來選擇造端於此，故說義勝也。雖爾，願心高遠，其佛經億千載為廣說之，何唯說而已哉！驗知現在其中矣。又《大論》三處雲「佛將導，遍至十方，示清淨國，令選擇」，此據「悉現與之」為語，說亦在其中矣。</p>
            <p>《要解》雲：「『應其心願』等者，其非所願者，雖說之而不現。」（文）</p>
            <p>二正明選擇攝取二：初見土發願，二思惟選擇。初見土發願者：</p>
            <p>時彼比丘.聞佛所說.嚴淨國土.皆悉睹見.超發無上殊勝之願.</p>
            <p>《唐譯》雲：「阿難，法藏比丘於彼二十一億諸佛土所有嚴淨之事，悉皆攝受（攝受嚴淨土而為己有，故發願也）。」</p>
            <p>《漢本》雲：「法寶藏菩薩便一其心，則得天眼徹視，悉自見二百二十一億諸佛國，諸天人民之善惡，國土之好醜，則選心所欲願，便結得是二十四願經。」（《吳本》同之）《宋本》略見土發願文。</p>
            <p>淨影意：「聞說依法修行中，初先見所說淨土之果，（初三句）後修上所說淨之因，此中初先發勝願，（「超發」之下）後「其心寂靜」下依願起行。」憬興同之。</p>
            <p>問：如來說現既通淨穢，今何但言「嚴淨國土」耶？</p>
            <p>《要解》雲：「依此文似專現淨土，如何言兼淨穢？答：雖見淨穢，又或約法藏所見，淨穢俱淨，非染非淨處即淨故也。地上所見，此中有亦染亦淨句，所以選擇攝取也，根本智故非染非淨，後得智故亦染亦淨。」（文）</p>
            <p>《會疏》雲：「雖所見淨穢，所願但在淨土，故雲『嚴淨』。」（文）</p>
            <p>《義記》雲：「是約佛說，則諸國皆淨，如〈佛國品〉。」</p>
            <p>《探玄》雲：「或俱淨，以即佛故，或俱染，即眾生故。」（文）</p>
            <p>有雲：「嚴謂莊嚴，淨謂清淨，佛所說土雖有淨穢，是乃諸佛所莊嚴之蓮華藏世界，故約佛邊則可謂『嚴淨』而已。」（《渧記》）</p>
            <p>今又可，「聞佛所說」一句應上廣說剎土等，故有淨穢。「嚴淨國土，皆悉得見」句應上「應其心願」等文，法藏心所願在淨國，應其心願選擇與之，法藏亦如己所願悉見之，故雲「嚴淨國土」，用不隨意。</p>
            <p>「皆悉睹見」者，《漢》、《吳》兩本雲：「即得天眼，悉自徹視國土好醜。」地上大士寧不得天眼耶？而今言「得」者，加佛天眼，故雲「得」也，若以自天眼而視之，義則宜言「即以天眼」，今言「即得」，知加佛天眼之義。《要解》以得天眼言為前後增進義者，可也，而以之證淨影分地前地上者，不穩也。</p>
            <p>又《大論》雲「遍至十方見」者是動，雲天眼徹視，則不動而遍至，遍至不動，十方不來，比丘亦不往，加佛天眼故，十方國土皆悉一時睹見也。</p>
            <p>《法集經》二雲：「菩薩天眼見諸眾生行業所造，稱其因果，能如實知，能得佛智，畢竟成就佛智，是名『菩薩天眼』。」又雲：「菩薩摩訶薩得彼諸佛如來天眼。」（文）睹亦見也，又解，睹則眼見，見則慧見，如見分見，取推求照察義。（《剿說》）</p>
            <p>「超發無上殊勝之願」者，《漢》、《吳》兩本雲：「得天眼徹視，悉自見國土好醜，則選擇心中所欲願，便結得是二十四願經。」（文）此選擇本願為二十四願，故知今超發無上殊勝之願者，正指四十八願，一一誓願悉無非超世無上，應知。</p>
            <p>「超發」者，下偈雲「我建超世願」，准之，超世發願故名為「超發」。雲何超世？謂依諸師意，超於地前世間名為「超世」。或十向滿位見淨土果相，攝淨土願，更轉深，故雲「超發勝願」。（憬興）</p>
            <p>義寂雲：「超發無上殊勝願者，正發願也，此時既在解發心終，於世間中更無有上，因此便能得入證位，故雲『超發』等。」望西准之雲：「賢位見土，聖位發願，故雲『超發』。」此諸師通途之義也。</p>
            <p>峻公雲：「所發之願過菩薩分上，故雲『超發』。」此猶未了也。</p>
            <p>有雲：「身土、攝土超越諸佛，故雲『超發』云云。」（《略箋》）</p>
            <p>有說：「超發所見二百一十億諸佛剎土，即超十方微塵剎土，因既爾，果亦為十方諸佛所讚歎，即有身、土、利益三超云云。」（《梵響》上三廿四）</p>
            <p>後二義為優。然《海渧記》破《梵響》：以二百一十億為所超土，而超發于此諸土，故名超發者，忽違黑穀釋，〈本願章〉「於所見土中，或有有三惡趣之國土，或有無之國土，即選舍其有三惡趣、粗惡國土，選取其無三惡趣、善妙國土，故雲『選擇』，乃至即今選舍前佈施、持戒等諸行，選取專稱佛號，故雲『選擇』也。」明知其所選取之本願，不外於二百一十億土，其善妙土既在二百一十億中，何為所超土乎？又以彼為所超者，永害選擇攝取義而已。此乃以二百一十億土為所超，則二百一十億土中無一佛土之可選取者，故皆是為選舍土了，何由成其選取義也？嗟呼！嗟呼！《梵響》臆說何其至於此也哉云云。</p>
            <p>今謂：此破甚妄，破不中如暗投。會初難雲：二百一十億土中，雖有無惡趣及稱名為因之土，而無垢凡超證之願，然非垢凡即證之土，亦非垢凡即生因，是故雖善妙，非超勝獨妙，選舍彼，選取此，建選擇本願，名為「超勝獨妙」，此〈本願章〉意，為其所超何過之有乎？會後難雲：難者意以為二百一十億中，其所取者亦為超勝，其不取者非超勝乎？若爾，彌陀獨何得「超勝」之稱乎？於所選土中，雖有若善若妙，諸佛通途善妙，而非超勝獨妙。法藏既選取，攝之超世願心為己有，則諸佛所絕無，於於此得「超世」之名，何雲不成選取之義乎？況複二百一十億土為所超者，本出於《唐譯》經，難者卻有違教失，何不思哉！</p>
            <p>《記》者自義雲：「所見二百十億中，從本有超世無上土及本願，法藏比丘全選諸佛土中本來超發無上土，故法藏發願亦超發無上之勝願也，其本未超發無上之土者是何？謂久遠實成彌陀所建之土也。今此深趣隱隱於今家釋，《二門偈》明五念門，而為法藏禮贊、作願、觀察、回向於久遠彌陀。准之思之，其所選擇攝取之淨土及行亦豈外佛之物也哉！果知久遠實成之土及行也。久遠彌陀既發超世無上大願，建立超勝獨妙超踰十方之土，以稱名一行為往生因，而攝十方眾生，法藏所選取，全久成之願，而成法藏超發之願，久遠超發、法藏超發，本迹雖異，其義則一也，法藏選擇從久遠本成起，久遠超發願由法藏選擇得顯，法藏選擇其功大哉！非本則無以垂形，非迹無以顯本，本迹雖異，不思議則一也，斯之謂乎。故《唯信文意》：『從此一如法界現形，作法藏比丘，起顯不可思議四十八願也。』（文）『起顯』二字意味深長，可著眼云云。」</p>
            <p>此義怪哉！此師本二百一十億土為久遠彌陀所成之蓮華藏界塵剎，其病根起於此，而為此說，甚非也。所引《二門偈》不成證，《偈》本以《論》主禮拜彌陀之行，為佛禮拜門功德之所顯發，雲禮彌陀，何所言法藏禮久遠彌陀乎？而為久遠彌陀者，但是已謬解耳。假令許之，不成久遠選擇之證，誤之甚也。若二百一十億土即久遠彌陀剎土者，十方諸佛土即久遠彌陀土，言二百一十億即十方諸佛土故，何諸佛土有所超而說超踰十方耶？可謂超踰久遠彌陀土，非超踰十方，則何言超發無上願？若言本來超踰者，法藏選擇但顯發為功，而超發無上願是應非選擇攝取之功，大違祖誥故。次問答雖會之，其義不可成，局執何如此深哉！學者思之矣。</p>
            <p>今謂：「超發無上殊勝願」者，《唐譯》雲：「阿難，彼二十一俱胝佛剎，法所比丘所攝佛國超過於彼。」此文雖在於攝取經劫之後，而當于《魏譯》「超發勝願文」，明知法藏所攝國土超過於彼二百一十一億諸佛剎土。（光壽無量）攝取佛國超過於彼，故說「超踰十方諸佛世界」，國土既超過諸佛國，攝取本願亦超發諸佛，故雲「超發無上殊勝之願」。下偈雲「我建超世願」，《彌陀偈經》雲「發願踰諸佛，誓二十四章」（《吳譯》雲：「選擇心中所欲願，便結得是二十四願經。」（文））當知四十八願皆可稱超世願，雖有三超，選擇攝取佛國為本，故雲「選擇五劫思惟光明壽命誓願為大悲之本」，大悲者，十一、十七、十八願是也，於中第十八願為生因願，使眾生生其佛國（光壽），與佛同證者，十八、十一願，入其十八願者由十七願，故「真實五願」超世中之精者，諸佛之願所無，故餘願皆歸第十八願，亦名「超世之願」，言「一一願言」等故，其十九、二十願亦此之一分而已，至下可知。</p>
            <p>二思惟攝取三：一選擇心相，二經劫成行，三問答辨疑。初選擇心相：</p>
            <p>其心寂靜.志無所著.一切世間.無能及者.</p>
            <p>余譯並闕此一段。</p>
            <p>淨影、嘉祥、憬興等同「此已下為依教修行」者一也，其解文有異。</p>
            <p>淨影意：無相智證無相深理雲「其心寂靜，志無所著」，證深離相，故世無及。（取意）</p>
            <p>義寂意：雖無文，而准前超發願釋，前發願時已在時發心終，今便能入證位故，證智離相故雲「寂靜」。已入證位，超過地前，故雲「無能及者」也。（已上推尺）</p>
            <p>興所舉有說同之，（憬興破不中，如《梵響》）興意：定（心寂）慧（無著）心觀名淨土之業，是無分別智之加行，即勝出世間善根方便，故雲「無能及者」。次「五劫思惟」下即後得智方便，今即無分別所由，故未入證位，十向滿位也。（取意）</p>
            <p>三說中，淨影、義寂親文，憬局法相，解意淺短也。</p>
            <p>望西已下諸家，皆此文分地前、地上、地位者等依義寂。</p>
            <p>望西雲：「為顯位在初地雲『其心』等，謂證二空理，絕眾相，故雲『寂靜』。四位已盡，更斷無明，故雲『無著』云云。」</p>
            <p>《箋》雲：「『其心』者，發願之心也，『寂靜』等得無生忍，證忍湛然寂靜，總於一切法無所著，地前世間不及知，是初地故。《論注》雲等。」</p>
            <p>《會疏》不約地位，以為明思惟心念。</p>
            <p>《梵響》雲：「『其心寂靜』等，是發願思惟願相，猶不著其相，定意也，次下『思惟攝取』是慧相也，定慧相即，世間無及。寂靜、無著義通凡聖，世間無及，揀之地上相也，『一切世間』，人天三賢也云云。」</p>
            <p>《要解》亦為位相，雲：「『其心寂靜』者，證人無我，『志無所著』等者，證法無我云云。」</p>
            <p>《義記》雲：「『其』者，指超發時，『寂靜』是寂，『志無所著』是照，寂照同時，故雲『無能及者』。乃至然此文意，初『超發』等是大悲門利他方法，即『專求淨佛土，必成如是剎』，後『其心』等是大智門自利修心，即『通達諸法性，一切空無我』也。又初所起，後能起，悲智慧所共佛智，成不共願心，故雲『無能及者』。舊說科判未穩當矣，且約通門，證空，入初地，超地前，今謂不然，如前辨。」（已上）</p>
            <p>上來眾說，或次願明行，或為發願位相，或為定慧悲智。</p>
            <p>《渧記》亦為位相，而與諸家別，雲：「以此發願為入位時者，未詳矣。如其入位，則上文尋發無上道意之時始入初地也，既入地位，其地位中而發不共大願，故『其心寂靜』等乃顯發願地位而已。《四教義》十（初丁）：『從此見佛性，發中道第一義諦觀，雙照二諦，心心寂滅，自然流入薩婆若海，證無作四諦，一實平等，法海圓融。』（文）選擇願心，心心寂滅，無取捨相，故雲『其心寂靜，志無所著』。」</p>
            <p>《偈刊定記》（上本七七）雲：「睹見者，菩薩智眼也，佛於不二境為現淨穢土，菩薩于淨穢相不忘不二理，名真睹見。而選擇之者，乃為利物，又二而不二，不二而二，故終日選擇，終日不選擇，二諦平等，取捨情亡，曰真選擇。故靈芝《小經疏》曰：『良以因中發無相大願，修無住妙行，感無得聖果，點事如理，相即非相故，所感身土無非實相是也。』（文）然則發中道第一義諦觀，雙照二諦，不選擇而終日選擇，終日選擇而不選擇，心心寂滅，不背中道，故雲『其心寂靜』。非唯無取捨選擇相，亦無不取捨不選擇相，故雲『志無所著』，亦是不次第三觀，即空、即假、即中之謂也。即空故不著有，即假故不著空，雙照二諦，心心寂滅，中道第一義諦觀而已，唯約人法二空而解者，可謂疏矣！『一切世間，無能及者』，別教地前、圓教住前無能及者，此乃地上、住上發願相也，故欲顯發願地位如此而已，非是發願時始入初地，『其心』等之義也。然則此一段只是明發願地位，故約地上通門而解者，可也。其超踰諸佛之義，在上超發願文而顯著焉。」（已上）</p>
            <p>此釋太好。今謂：約相者難從，何者？何為於於此示其位相耶？其義難思。況亦法藏權迹難思議，豈可以地前、地上而判之乎？是以今不取也。今為示選擇心相，謂若但選擇攝取，則似有取相，故於於此明無取相處示現取相。何以言之者？《大論》明無生忍菩薩淨佛國土有二：取相、無取相。初取相舉法藏菩薩選擇攝取，正依今經；次明無取相中，不指菩薩名，恐是非別人，法藏于無取相中示選擇攝取相，故於取相亦顯無相，正依今經文乎。由此思之，於選擇攝取之所明寂靜心相，謂彰方便法身願意故，於無取相示現選擇攝取之相，說選擇攝取。然現取相而不乖法性，故取相全無取相，選擇即無選擇，雲「其心寂靜」。然雖無取相、無選擇，順二諦故不舍選擇攝取，故雲「志無所著」，謂順二諦，於相不舍無取相，於無取相不舍取相之義也。「一切世間」等者，明超過一切菩薩淨佛國土，思之。</p>
            <p>二選擇時量</p>
            <p>具足五劫.思惟攝取.莊嚴佛國.清淨之行.</p>
            <p>《唐譯》雲：「既攝受已，滿足五劫，思惟修習。」（文）</p>
            <p>《宋譯》雲：「即時會中，頭面禮足，辭佛而退，往一靜所，獨坐思惟，修習功德，莊嚴佛剎，發大誓願，經於五劫。」（文）《漢》、《吳》兩譯略此段。</p>
            <p>淨影、法位、玄一、憬興師並以為明修行時。</p>
            <p>望西雲「明發願時」，引《宋譯》及義寂釋，證雲：「以下說願挍上淨行，即以發願而名『行』也，斯乃因位，若願若行，總以名『行』，非是行願別論之意。例如十度行中即有願婆羅密。《起信義記》雲：『皆因十度深行之熏。』（已上）即其例也云云。」此以願義解「行」字。</p>
            <p>《略箋》雲：「斯乃修行之時也，蓋五劫之間，思惟勵勤，修成滿所願之行，其既發願，不可無行云云。」此用淨影等。</p>
            <p>《會疏》亦以為發願時，然與望西別，解「行」字為能莊嚴故，謂佛國是所莊嚴，清淨之行是能莊嚴，以福智清淨行能莊嚴依正故。是時法藏發願，欲莊嚴佛國，故具足五劫，思惟攝取能莊嚴行，故非正修行時也。其猶如欲造城而思惟其材，故屬發願時而已。</p>
            <p>三解中，《會疏》能順經文。</p>
            <p>「具足五劫」者，「劫」大小乘所說不同：</p>
            <p>若約小乘，《婆沙》一百三十五（十五）雲：「劫有三種：一中間劫，（小劫，一增一減）二成壞劫，（中劫，四十增減）三大劫。（八十增減）中間劫複有三種：一減劫，二壞劫，三增減劫。乃至此中一增一減（初二）、十八增減（第三）有二十中間劫故。乃至總八十中劫合名大劫云云。」</p>
            <p>若依大乘，《大論》三十八：「如經說：有一比丘問佛言：世尊，幾許名劫？佛告比丘：我雖能說，汝不能知，以喻可解，有方百由旬城，溢滿芥子，長壽人至百歲，持一芥子去，芥子都盡，劫猶不儩；又如方百由旬石，有人百歲，持輕軟衣一拂，石盡劫不儩。」是大劫量，曆之五回，故雲「五劫」也。《會疏》所引《僧伽吒經》說，是小劫量而已。</p>
            <p>「思惟」者，審意籌慮所修法名「思惟」也。</p>
            <p>「攝取」者，《漢》、《吳》兩本雲「選擇」，《唐》雲「攝受」，《選擇集》〈本願章〉引《吳譯》竟雲：「此中選擇者，即是取捨義也，謂於二百一十億諸佛淨土中，舍惡取善，舍醜取好也。《雙卷經》意亦有選擇義，謂雲『攝取二百一十億諸佛妙土，清淨之行』是也。選擇與攝取，其言雖異，其意同之，然者舍不清淨行，取清淨之行也。」（文）</p>
            <p>《要解》雲：「選擇者，取捨義，攝取處自有舍餘義，故二義無異。」</p>
            <p>有雲：「選擇」通取捨，「攝取」局選取，而今雲言異意同者，只是兩經相映之義，而非言隨何處言異意同也。今經「攝取」言雖言約選取，意存取捨，故兩經其言異，其意同故也。（《渧記》）</p>
            <p>今私按：「選擇」言慧用，「思惟」揀擇力，故兼思惟，彼經不謂「思惟」，故「選擇」處兼選舍之義，然經意選取義為本，雲「選擇心中所欲願」故，所欲願豈可舍乎？然則與今經「攝取」意同焉。今經雲「思惟攝取」，故思惟處有選舍不欲之義，故但明選取所欲之邊，故雲「攝取」，故兩經一致，故雲「其意同」也。</p>
            <p>「莊嚴佛國，清淨之行」者，所成之願、能成之行，俱望所嚴佛國，是能莊嚴也，故思惟攝取能嚴之行，即是攝取所成之願也，故名「選擇本願」。其思惟攝取之相，〈本願章〉廣就四十八願明之云云。第十八生因願是也，成念佛往生之願之行，即是永劫大行，以佛大行為眾生往生之正業，則清淨之行中自有眾生行，故吉水於此中，存眾生往生行以為「選擇本願」，應知。又莊嚴身土唯為攝眾生，然則念佛往生之願若不成者，身土之願亦徒設不可成，三種莊嚴之願行，由第十八之一願得成。由此言之，思惟攝取清淨之行，即思惟攝取稱名之一行也。</p>
            <p>三問答決疑</p>
            <p>阿難白佛.彼佛國土壽量幾何.佛言.其佛壽命四十二劫.時法藏比丘攝取二百一十億諸佛妙土.清淨之行.</p>
            <p>《唐譯》雲：「阿難白佛言：世尊！彼世間自在王如來壽量幾何？世尊告曰：彼佛壽量滿四十劫。」（文）</p>
            <p>依淨影意，從初至四十劫決疑，「時法藏比丘」下結也。</p>
            <p>嘉祥：「法藏比丘」以下屬下。《會疏》依嘉祥。</p>
            <p>今依淨影，屬下決疑中，前雲「具足五劫，思惟攝取」，攝取時長，彼佛壽量雲何？阿難例釋迦應壽以起疑，為將來眾生除其疑惑也。</p>
            <p>《影疏》：「問曰：若彼得壽多劫，劫盡之時居住何所而得修行？釋言：餘人見其劫盡，其法藏等見彼土安穩不動，故得起修，與《法華》中『眾生見劫盡，大火所燒時，我此土安穩，天人常充滿』，其義相似。」（文）</p>
            <p>憬興破雲：「此義不然。《法華》所說《論》自釋雲『報佛如來真實淨土』，即知彼土是他受用土，佛土必無量，不可言四十二劫，故今即四十二劫者，蓋歲數劫，故經五劫攝淨土行，非劫盡也。大通佛壽不可數劫，尚非淨土，如何四十二劫可言淨土？」（文）</p>
            <p>了惠救淨影，破憬興，救、破並的中。玄一亦同興，亦不免此破云云。</p>









            <p>未完補充中...</p>

            <p>行動裝置顯示測試用字：迹掿蒭叅煗睺蕰</p>




            <h5>本書目製作流程</h5>
            <p>文字拮錄日期：2026/01/17 - 2026/01/?</p>
            <p>最後更新日期：2026/01/17</p>
            <p>資料來源如下：</p>
            <p>一、文字檔來源→台中蓮社：<a href="https://tclotus.net/tcbl/99move/read/Wujing/2/02/fd000001.htm" target="_blank">https://tclotus.net/tcbl/99move/read/Wujing/2/02/fd000001.htm</a></p>
            <p>二、簡體中文文字檔→wuming.xuefo.tw：<a href="http://wuming.xuefo.tw/nr/2/24248.html" target="_blank">http://wuming.xuefo.tw/nr/2/24248.html</a></p>
            <p>隨時代演進，智慧手機及行動裝置普及，傳統電腦使用日衰。本站將其重新整理、排版(文字檔不少為當年談話逐字稿，若以閱讀方式可能無法瞬間理解，又年代久遠，對初機者更是障礙，本站補充解釋)、除錯(尊重原文，除錯指明顯轉錄錯誤，不少網站有心上傳文字檔，可能以傳統機器掃描，識別出現錯字，或是漏整大段，余不敢妄自判斷，交叉查證)，希冀閱讀更方便，無論公車、捷運、廁中等，皆能不浪費時間精進</p>
        </div>
        <div class="right"></div>
    </div>
    <div class="bottom" id="bottom"><a href="#top">回到頂部</a></div>
</body>

</html>