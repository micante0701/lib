<!doctype html>
<html lang="zh-tw">

<head>
    <meta charset="utf-8">
    <meta name="revised" content="2025/10/23">
    <meta name="viewport" content="width=device-width, initial-scale=1.0">
    <title>無量壽經甄解</title>
    <link rel="stylesheet" href="css/lib.css">
    <script src="js/book.js" defer></script>
    <script>
        if ("serviceWorker" in navigator) {
            window.addEventListener("load", () => {
                navigator.serviceWorker.register("./service.js")
                    .then(reg => console.log("Service Worker Registered:", reg))
                    .catch(err => console.error("Service Worker Registration Failed:", err));
            });
        }    
    </script>
</head>

<body>
    <!-- <div id="header">
    </div> -->
    <a class="floating-btn mouse settingEmoji" id="btnPos1" onclick="togglePopup()">⚙</a>
    <a class="floating-btn mouse settingEmoji" id="btnPos2" href="#top">↑</a>
    <a class="floating-btn mouse settingEmoji" id="btnPos3" href="#bottom">↓</a>
    <div id="overlay" class="overlay" onclick="closePopup(event)">
        <span id="toolbox">
            <p>
                <a href="index.html">回首頁</a>
            </p>
            <p>
                <span>護眼模式</span>
                <br>
                <button class="mouse btnTheme" onclick="toggleTheme()" id="themePicker">開/關</button>
                <br>
                <span>文字大小</span>
                <br>
                <span>
                    <button class="mouse toolboxBtn" onclick="changeFontSize(1)">+</button>
                    <button class="mouse toolboxBtn" onclick="changeFontSize(-1)">-</button>
                </span>
                <br>
                <label for="toc">章節目錄</label>
                <br>
                <select id="toc">
                    <option value="">-- 請選擇 --</option>
                </select>
                <br>
            </p>
            <p>
                <a href="pair.html">雙頁對照檢視</a>
            </p>
        </span>
    </div>
    <div id="top">
        <h1>無量壽經甄解</h1>
        <h3>道隱法師</h3>
    </div>
    <div class="container content">
        <div class="left"></div>
        <div class="center">
            <p></p>
            <h5>佛說無量壽經甄解(一)</h5>
            <p>謹開斯經，文前作七門，然後依文釋義，何者七門？一敘教興，二釋名題，三明宗體，四辨教相，五示所被，六彰義例，七辨傳譯。</p>
            <p>初教興中，又有總別。</p>
            <p>先總明者，凡大教之興，因緣無量，《智論》廣明《般若》教起因緣，曰「如須彌山，不以無事及小因緣而能令動。佛亦如是，大因緣故而有所說，所謂般若波羅蜜流行世間，廣益群品故也。」《華嚴》〈生起品〉三十四雲：「如來、應供、等正覺性起正法不可思議，所以者何？非少因緣成等正覺出興於世，以十種無量無數百千阿僧祗因緣成等正覺出興於世，乃至廣說，如是等無量因緣，唯為一大事因緣，大事因緣者何？唯欲眾生開示佛知見故。」《法華》雲：「如來為一大事因緣故出現於世，所謂開示悟入佛知見」等。(文)《稱讚淨土經》雲：「我觀如是利益安樂大事因緣，說誠諦語。」(文)</p>
            <p>次別明此經教興者，《本書》歎釋真實教雲：「誠是如來興世之正說，奇特最勝之妙典，一乘究竟之極說，速疾圓融之金言，十方稱讚之誠言，時機純熟之真教也，應知。」(此六句中，初四正《大經》意，第五、第六是《觀》、《小》二經隱彰義，《教卷》初真實教者唯指《大無量壽經》，至此歎釋則帶說《觀》、《小》二經真實，其顯說至第六卷以屬方便，雲「三經真實以選擇本願」，又雲「依隱彰義則一也」。由此言之，二經真實攝於《大無量壽經》中，不等亦如等，是故及二經真，以二經真實本出於《大經》故，卷收則唯《大無量壽經》也。)</p>
            <p>此六句歎釋為教興之別由，作六意釋：</p>
            <p>一為開興世正說故者，五濁之世，造惡之時，聖道一種今時難修，其難非一，特此一門至圓極頓，而且由其簡易直捷，則出世之正說偏在斯經，一代所說歸此經，如眾水歸於大海，是以經家體知佛智所在，以佛一代八相化儀寄明來會菩薩，而彰群經朝宗偏在今典。由此言之，百萬阿僧祗因緣以起《華嚴》之典，一大事因緣以成《法華》之教，亦唯為此法之由序，故《經》曰「如來以無蓋大悲」等。(文)</p>
            <p>二為奇特最勝故，「奇特」者，示彌陀果德，《經》雲「其眾奇妙，道場超絕」故；「最勝」者，顯法藏因相，《經》雲「超發無上殊勝之願」故。此經的明彌陀因果始末昭然指掌，是曰「具足往生經」。佛因果既具，則眾生願生於是可辨，佛正覺由眾生往生，眾生往生因佛正覺故。</p>
            <p>三為一乘極說故，《下經》曰：「一一華中出三十六百千億光，一一光中出三十六百千億佛，一一諸佛又于百千光明普為十方說微妙法，如是諸佛各各安立無量眾生于佛正道。」(文)此是彌陀正覺蓮華，即悲願一乘之體，無有十方三世無量慧不乘此一如來成正覺，釋尊亦在此中，乘悲願一乘來敷演一乘法，使諸眾生究竟一乘至於彼岸，可謂究竟一乘之至極也。</p>
            <p>四為彰速疾圓融故，華嚴法界、法華實相皆亦有圓融之義，望之心相羸劣凡夫，遷流遠種。今此經則不爾，具縛凡夫、屠沽下類剎那超越成佛，其所以超越成佛者，在如來回向信樂，開示回向信樂者，三經之中此經尤備，故《經》雲：「聞其名號，信心歡喜，乃至一念」等。又雲：「其有得聞，彼佛名號，乃至一念，當知此人為得大利，則是具足無上功德。」一念速具足圓滿無上功德，速疾圓融之旨無以尚焉。</p>
            <p>五示十方稱讚故，下《經》曰「佛告阿難，無量壽佛威神無極，十方世界無量無邊不可思議諸佛如來莫不稱歎」等，爾時世尊說偈，彰灼顯示十方諸佛皆共讚歎之相，是名「傳命偈」，釋迦傳于諸佛國告命讚歎弘道之相故。既是十方稱讚，不異釋迦在靈山，以此法門為濁惡眾生弘通，三世道同，根本修多羅海無窮無極，思而可知。</p>
            <p>六為時機純熟故，「時」者，大聖知見開示，所雲「優曇缽樹出現之時」也；「機」者，普賢、文殊等權眾來在此會，能所同住悲願一乘之德弘揚斯法，一代勝會無過此者。又可，無蓋大悲矜哀三界，說大小權實法，今將可說彌陀妙願之時節到來，未來眾生亦開悟時來，是以威光赫然，為未來痛燒之者方啟淨土門，在世智惠利根，未來鈍根多障，利智易化，無智難度，今為多障難度而開暢所懷者，良由時機純熟。</p>
            <p>上來六意，初五是因，後一是緣，如是因緣相會，致使此根本修多羅興起也。</p>
            <p>教興略如爾。</p>
            <p>第二釋名題者，「佛說無量壽經」者，此經別目也。凡諸經立名不定，或用一義，或用二義，或標三義立號。</p>
            <p>言一義者，但人、但法、但處、但喻等。但人者，如《老女經》、《提謂經》等；但法者，如《涅槃》等；但處者，如《楞伽經》等；但喻者，《金光明》之類。</p>
            <p>言二義者，法喻並舉，如《妙法蓮華經》等；或人法雙彰，如《維摩詰不思議解脫經》。</p>
            <p>言三義者，如《勝鬘師子吼一乘大方便經》等。</p>
            <p>今此經者，人法二義立名，「佛說」二字能說之人，「無量壽」是所說之法。《論注》曰：「釋迦牟尼佛在王舍城及舍衛國說無量壽佛莊嚴功德」。(文)</p>
            <p>今解，初離釋，後合釋。</p>
            <p>初離釋中有三：初解「佛說」二字，次解「無量壽」三字，後釋「經」一字。</p>
            <p>初「佛說」者，一切諸經皆是佛所說，何故「佛說」二字有無不定？一義雲：理實諸經皆應題「佛說」二字，其無者以存略故。一義雲：諸經中或命聖弟子說者，或有命文殊等說者，以是義故有無不定。今經異彼，故殊標「佛說」。淨土一教唯佛自說，非因人之所知，故《化卷》引《大論》（第二）雲：「凡諸經起說不過五種：一者佛說，二者聖弟子說，三者天仙說，四者鬼神說，五者變化說。爾者，四種所說不足信用，斯三經者大聖自說也。」</p>
            <p>言「佛」者，此土本師釋迦為能說教主，無異佛故不標別名。然論教主不同，如《華嚴》十蓮華藏塵剎佛身者，現尊特報身，普賢等大菩薩所見，而非二乘凡夫之所見，是名「須現尊特身」也。如《法華》教主者即丈六應身而尊特報身，是名「不須現尊特身」，故說「具相三十二微妙淨法身」等。</p>
            <p>如今家佛身者有二種，一隨末應身，一代所說末教佛身是也。雖有須現、不須現不同而追機現身，悉是名「隨末應身」；二融本應身：三經教主是也。《舟贊》曰：「釋迦如來真報土，清淨莊嚴無勝是，為度娑婆分化入，八相成佛度眾生。」又《事贊》曰：「舍無勝莊嚴土，八相示現出閻浮，或現真形無利物(須現)，或同雜類化凡愚。」(文)故知淨土教主是不須現應身，出現穢土，八相成道，為凡愚說此一教。雖曰應身，與隨末應身不同，外雖現應身，而內融於本師法身別德故，說本願真利，故名「融本應身」也。</p>
            <p>於中，《觀經》說佛從耆闍崛山沒，于王宮出，以佛神力，則不起三昧而現威儀，豈不沒而不得出現乎？為佛神力不能耶？非不能，不為也，何以故？其沒山出宮者，隱沒末教能說之佛身，而現應垢凡女質之身，此乃融本地別德，故致示出沒，是乃所以異一代末教佛身也。又說座百寶蓮華等，是地上所見之相也，以地上菩薩之所見身而出王宮，以垢凡女質為所對者，內融本師德故，豈可同一代末教佛身耶！</p>
            <p>如《小經》者，釋迦、諸佛同入不可思議功德海，為身子說無問自說之法，不可思議功德者，即是本地別德也，釋迦入此別德，亦是融本之應身也。</p>
            <p>三經佛身同是雖融本，而《大經》特最勝，所以者何？此經釋迦住五德，現異常相故，前四住則釋迦即彌陀，二而不二，第五住者，彌陀即釋迦，不二而二，謂本地法身為釋迦而行彌陀之行，開示本願真實，是言「行如來德」，高祖假《法華》〈壽量品〉示其義，雲「久遠實成阿彌陀佛，哀五濁凡愚，示釋迦牟尼佛」等。此乃釋迦住本地別德，而行彌陀別德，以故身相殊妙，一代會中未曾如是殊妙之相，故阿難見光顏巍巍之相，怪之言「未曾瞻睹殊妙如今」，若但如須現、不須現尊特身者，何得言未曾瞻睹？是《大經》教主也，應知。</p>
            <p>言「說」者，《玄義》雲：「口音陳唱，聲名句文為體，開示宣說本願真實故。」又天臺雲：「說者，悅也，悅暢所懷故。」謂此經者出世大事，佛所悲懷，今時機至暢所懷，豈不悅乎！此義與下文合焉。又可，「說」者，稱說之義，《下經》曰「十方恒沙諸佛如來皆共讚歎無量壽佛威神功德不可思議」，今彰釋迦乘此悲願來稱說悲願，悲願者第十七願，其稱說之功職而由之，故《下經》雲「如來以無蓋大悲」等。又《觀經》下輩雲「遇善知識，以大慈悲為說阿彌陀佛十力威德」等，大悲者第十七願也。由此言之，上釋迦、諸佛，皆共由大悲願稱說，下至凡夫，其所稱說者，無不依大悲願，今顯釋迦稱說，故言「佛說」也。</p>
            <p>次釋「無量壽」三字者，此有四：一明通別，二定前後，三舉舊解，四彰今釋。</p>
            <p>初通別者，共同名「通」。「無量壽」者，謂涅槃常住佛果，而十方眾生之所共同證入，故名之為「通」；以是即為彌陀方便法身別德，故名之為「別」。約通，則凡聖共同證入，約別，則超過不共也。又主伴同一無量壽故，亦通亦別，不二而二；泯入不可思議故，非通非別，二而不二。如是功德蘊在此中，說以為「無量壽」也。</p>
            <p>二前後者，諸經之中說諸佛雲「壽無量」，未曰「無量壽」，無量壽者，局於今佛，所以者何？無量歸壽名為「無量壽」，是本師德也；壽出無量說為「壽無量」，是諸佛位也。高祖曰「彌陀如來從如來生，示現種種身云云」，思之。</p>
            <p>三舉舊解者，淨影雲「壽有真應，今此所論是應非真，于應壽中，此佛壽長，凡夫二乘不能測度知其限筭，故曰『無量』。雲何得知是應非真？如《觀音授記經》說無量壽佛滅後，觀音、勢至次第作佛故。」天臺同此。綽禪師會《授記經》為報身隱沒之相，善導亦會為涅槃如化之相，亦不妨其入滅。他經說可然，此經異譯中亦有此說，雲何會釋？他流雲：「異譯不正，不可和會。」辨曰：「他經之難既會之，同本經說何言不可會耶？如綽、導二師會彼經，亦可例破。」</p>
            <p>今按：彼國界常住無為涅槃，所居有情亦無生滅，然眷屬長壽願雲「修短自在」者，示現生滅而不妨不生滅，自在生滅之義也。眷屬長壽既爾，佛豈不修短自在乎？是故一經中初眷屬長壽雲修短自在，後於佛長壽說入滅者，顯佛修短自在之相，故知示入滅而自在生滅，但是涅槃如化之相耳。</p>
            <p>又嘉祥「此典偏方非次第教，例釋迦八十年明彌陀是應壽。《法華遊意》上（二十八）、《玄論》二（四十紙）明四句，第三有量說無量，如阿彌陀云云。」此師亦為應壽也，與淨影同焉，亦不可取，委如餘處。</p>
            <p>四明今釋，「無量壽」三字統一經所說，舉無量壽，一部所說無罄不盡。</p>
            <p>一顯因果不二之稱，下所明法藏因願因行及果成佛德，悉攝于無量壽中。《法事贊》釋壽德雲：「果德涅槃常住世，壽命延長難可量。」（文）(三句示佛壽唯佛之所知)「千劫萬劫恒沙劫，兆載永劫亦無央。」（文）此明法藏因行，自亦不出此無量壽中，譬如白雲似帶繞山腰，見無盡風景，于無量壽中，數示現永劫因行而不出久遠實壽，卻見方便法身別德，是以以因行歎壽德也。</p>
            <p>二示人法不二之稱，下所明能覺人、所覺之法在一無量壽中。《玄義》釋名門雲：「『無量壽』者乃是此地漢音，言『南無阿彌陀佛』者又是西國正音。乃至今言『無量壽』者是法，『覺』者是人，人法並彰故名『阿彌陀佛』。」等。無量壽具使眾生歸命之義，故六字對釋，無量壽具人法，以為人則人，言「見無量壽佛」故；以為法則法，言「除苦惱法」故。然添得「覺」一字人法並彰者，為明無量壽是法，彌陀妙果，無上涅槃常住法體耳。</p>
            <p>三彰依正不二之目，下《經》所說安樂國依正三種莊嚴入一法句無量壽故。《論注》云云。</p>
            <p>四體相不二之稱，下《經》所說光壽無量悉攝在此中，當知「無量壽」三字為所說，則一部說經悉攝歸一題，故標三字為題號。</p>
            <p>問：今佛以光壽二德為其別德，依光壽本願故，依釋迦尊名義之說故，今何舉壽德標題目耶？</p>
            <p>答：譯主標壽攝光德。何者？下《經》中以無量壽為今佛本名，以光明為異稱，故曰「無量壽佛號無量光佛」等。法身以如理為壽，報身冥如智為壽，壽是如智體，光明是智之相，故曰「光明是智惠之相」，今舉智體攝智相，體相相即故。然舉體攝光者，無量壽是法身常住法體，因果、依正、主伴悉歸涅槃常住法體，故曰「三種莊嚴入一法句，一法句者清淨句，清淨句謂真實智惠無為法身」等，智惠無為法身壽命為體，三種莊嚴等一切歸壽命，有此義故，經家得意「無量壽」為本名，故經題亦標「無量壽」，應知。</p>
            <p>後「經」者，梵語「修多羅」，又「蘇怛覽」，正翻線，義譯為經。《千文》雲：「…縷也，…綖也，綖貫華。」經能持緯，義用相似，但以此方重於「經」名，不貴「線」稱，是故廢「線」立「經」名。又肇公雲：「經者，常也。古今雖殊，覺道不改，群邪不能沮，眾聖不能異，故曰『常』也。」白虎通雲：「經，常也。有五常之道，故曰『五經』。」肇公、鸞師等用「常」訓者從方俗耳。《廣弘明集》二十二（廿八）梁都講法彪發《般若》經題論義曰：「經是此土語，外國名為『修多羅』，此言『法本』，具含五義：一出生，二湧泉，三顯示，四繩墨，五結鬘。」</p>
            <p>訓釋「經」字亦有三義：一久，二通，三由。「久」(常也)者，名不變滅是名為「久」，三世不遷即是常義；「通」者，理無擁滯是名為「通」，一切無礙即是通義；「由」者，出生眾善是名為「由」，萬行軌轍即是法義。以「經」字代「修多羅」者，修多羅名通，經名別。修多羅名所以通者？凡聖共有，所以為通；經名別者，此土聖人所說名之為經，所以為別。以「經」字代「修多羅」，欲令聞者即得信解。（已上）(《博物志》雲：「聖人製作曰『經』，賢者著述曰『傳』。」)</p>
            <p>上來離釋畢，後合釋，上五字是別，下一字是通也。別中以「無量壽」為所說，故名「能說經」曰「佛說無量壽」，有財釋也。或可相違釋，能說、所說別故(五字合釋)。若通別合釋者，佛說無量壽之經故名「佛說無量壽經」，依主釋也，以通屬別，亦為此經別目也。</p>
            <p>「卷上」者，「卷」者，卷舒自在義，古者無紙而書竹帛，故准古曰「卷」，此經分為上、下，此卷居初，故曰「卷上」也。</p>
            <p>《出三藏記》……</p>
            <p>第三明宗體者，有二門，初辨宗體異，後明今經宗體。</p>
            <p>初宗體不同者，梵土論家未見論宗體者，《大乘瑜伽金剛寶文殊支利千手千缽大教王經》一（二十二紙）雲「此經宗及體總有異門，三身為體，五智為宗云云」(琳師傳說)蓋是出於佛說。</p>
            <p>中華釋家盛論宗體，亦有不同，如新譯家，就能詮辨教體，於所詮立宗，聲名句文為教體，所詮理事因果等為宗，如《瑜伽》八十一等，慈恩、賢首等諸師皆從之。如舊譯家，諸師就所詮論宗體，此亦有不同，天臺已前古師多宗與體不分，于宗分體，宗者，宗致，又宗趣義，宗之所趣果為體，故宗、趣二字合為一宗義也。天臺已來，宗體別論，謂實相為體，因果為宗，如《法華玄義》第九。</p>
            <p>《觀經台疏》(《妙宗抄》第二之廿一紙)曰：「次辨體者，體是主質。《釋論》雲：『除諸法實相，餘皆魔事。』大乘經以實相為印，為經正體，無量功德共莊嚴之，種種眾行而歸趣之，言說問答而詮辨之，譬眾星之環北辰，如萬流之宗東海，故以實相為經體也。乃至次明經宗，初簡宗體，次正明宗。有人言：宗即是體，體即是宗。今所不用，何者？宗者既是二，體即不二，體若是二，體即非體；宗若不二，宗即非宗。如梁柱是屋之綱維，屋空是梁柱所取，不應以梁柱是屋空，屋空是梁柱。宗體若一，其過如是。宗體異者，則二物孤調，宗非顯體之宗，體非宗家之體。宗非顯體之宗，宗則邪倒無印；體非宗家之體，則體狹不周，離法性外別有諸法。宗體若異，其過如是。不異而異故有宗，不一而一故有體。今此經宗以『心觀淨則佛土淨』為經宗致。」(已上)今家宗體似如台家所判。</p>
            <p>後就此經辨，亦有二途：一依諸師，《淨影疏》（二右）雲：「此經宗顯無量壽佛所行、所成及所攝化」。《祥疏》雲：「此經宗致凡有二例：一彌陀修因感淨土果，二者勸物修因往生彼土。」元曉《宗要》雲：「淨土因果為其宗體，攝物往生為其意致。」此等釋義未達別願淵底，何足以語經奧也！</p>
            <p>二明宗乘者，鸞師雲：「釋迦牟尼佛在王舍城及舍衛國，於大眾中說無量壽佛莊嚴功德，即以佛名號為經體。」(文)宗師雲：「念佛三昧為宗，一心回願往生淨土為體。」(此言體者，宗之所趣為體，故宗趣分為宗體)今家《教卷》雲：「說如來本願為經宗致，即以佛名號為經體也。」</p>
            <p>有說雲：鸞、導二師各述其一，今家合取分一經宗體者，意欲明二師互顯深義故也。由此言之，今言本願為宗者，即念佛為宗之義，謂本願者雖通六八，別第十八願為宗要，第十八願念佛往生願，故念佛為宗即本願為宗之義也。名號為體者，能詮教體，以第十七願名號為體，此依鸞師立經體，一經能詮言教悉無非十七願名號故。然第十八願名號為體似宗體不分，是以古師以總別分宗體者恐失，今言名號者非指第十八願稱名念佛，直指如來法體為一經體者，即淨入願心故也云云(略抄海渧)</p>
            <p>詳曰：就能詮為經體者，恐非鸞師及今家意，彼(海渧)依賢首，廣作十門論能詮言教，去宗意也亦遠矣。又本願為宗，依宗家者非無其義，然宗家言「念佛三昧」者，又雲「口稱三昧」，豈同於所說本願乎？況複念佛三昧通隱顯，何言合取二師耶？</p>
            <p>今謂：《論注》但說名號為體，而不言其宗，雖不言之，其意蘊然。高祖曾言「說顯誓願曰願偈」，又曰「報土因果顯誓願」。(文)《注》「利行滿足文」明眾生往生因果皆依本願力，豈不說本願為宗？力與願不相離，名號、本願何可相離乎？既名號為經體，本願為宗，何可離乎？是「佛名號為經體，則說本願為經宗要」之義自在其中，高祖發其蘊奧開經宗，可言妙釋矣。</p>
            <p>《六要》一（十五）雲：「言本願者，先指六八，以之為宗，願願所詮偏在念佛，以之為體，是故且以總(念佛)別(本願)為異。」陳善先師雲：「總取六八為本願者，第十九願、第二十願亦得為今經宗。若爾，祖判立破，豈可依實教而立權宗耶？且一家指本願者，非通總語，故難據也。」</p>
            <p>今謂：天臺一家凡釋諸大乘，以因果為宗，以實相為體，如《妙玄》（八之九）等廣明。今家宗體似如彼判，何者？如來本願為宗者，取一本願(第十八願)之五願為宗，即行、信、證及真佛土，證中攝於真佛土，故行等之五法成因果二法，謂選擇本願行信為因，證大涅槃為果，曰之「願因願果」，以此報土因果(彌陀修成報土因果，全是念佛眾生往生因果)為今經宗，故《行卷》（五十紙）雲：「凡就誓願，有真實行、信，亦有方便行、信。其『真實行願』者：諸佛稱名願；其『真實信願』者：至心信樂願。斯乃選擇本願之行信也。其『機』者：則一切善惡大小凡愚也；『往生』者：則難思議往生也；『佛土』者：則報佛報土也。斯乃誓願不可思議一實真如海，《大無量壽經》之宗致，他力真宗之正意也。」又《化土卷本》（十四紙）雲「三經真實選擇本願為宗」。(文)</p>
            <p>以佛名號為經體者，即究一經所贊之法體唯在此一法也，本願為宗者，且於生於佛分因及果，其生佛之因果全是名號一法。一而具二，故名號為體(可謂本願為宗)；二而全一，故因果為宗(可謂名號為體)。又是一本願之五願，則行、信、證果異而成宗；五願之一本願，則六字嘉號一而成體，二而不二、不二而二之深旨應玩味之。</p>
            <p>第四藏教所攝者，此有二：初二藏分別，後二教分別。</p>
            <p>初二藏者，聲聞藏、菩薩藏也。《大論》雲：「佛滅後，迦葉、阿難於王舍城結集法藏為聲聞藏，文珠、阿難於鐵圍山集摩訶衍為菩薩藏。」《地持》雲：「佛為聲聞菩薩行出苦道說修多羅，結集經者集為二藏：以說聲聞所行為聲聞藏，說菩薩行為菩薩藏。」（文）亦名上乘、下乘。(《莊嚴論》四)聲聞、緣覺合為下乘，名聲聞，理果同故。</p>
            <p>今此經者，菩薩藏上乘所攝，言「我依菩薩藏」故也。</p>
            <p>後二教者，雖曰「菩薩藏」，於中有共、不共菩薩，故漸、頓二教相別。若不分別教相，所說分齊不分明，是以古師皆各立教相，辨明所說分齊，今亦准此焉。</p>
            <p>論教相有二：初敘古今立教不同，後正明今家教相。</p>
            <p>初敘古今者，凡有十二家，(淨影《義章》明古師立教總舉三家；天臺《妙玄》亦出十家，但陳古師，而缺新宗；慈恩《法苑》未具備；《探玄》立教差別舉十家；《五教章》亦舉十家；《大疏》敘二十餘家。今依《探玄》等舉十家，更加元曉、吉藏為十二家，於中頓、漸二教之判，晉劉虯為首。)</p>
            <p>一後魏菩提留支，依《維摩》等經立一音教。</p>
            <p>二陳朝真諦三藏等(劉虯、誕法師、曇牟讖)立漸頓二教，後大遠法師等亦同此說。(《探玄》文，《刊定》雲「隨朝誕法師」，《教章》雲「二依誕法師等，依《楞伽經》立漸頓二教，大由小起，故名為『漸』，大不由小，故名為『頓』。」淨影《義章》雲：「晉劉虯居士立漸頓二教，如《華嚴》。」又誕公雲：「佛教有二：一頓，二漸。頓教同前，漸中不可以彼五時為定，昔說不了，雙林一唱是了義。」飾宗雲：「宋朝曇牟讖三藏立二時教：頓、漸。」《清涼疏》舉牟讖半滿教雲「隨遠亦同」。)</p>
            <p>三後魏光、統律師(佛陀三藏高弟大統、大覺寺惠光)承習佛陀三藏立三種教，謂漸、頓、圓也。</p>
            <p>四齊朝大衍法師等(《探玄》、《刊定》同之，齊大衍寺曇隱法師承光統四宗)立四宗教：一因緣宗(小乘薩婆多)，二假名宗(成實)，三不真宗，四真宗(《涅槃》、《華嚴》等明佛性法界真理)。</p>
            <p>五護身法師(護身寺自軌法師)等立五宗教，此于前四宗內開真佛性以為真宗，即《涅槃》等經，第五名法界宗，即《華嚴》也。</p>
            <p>六陳朝南嶽思禪師智者等立四教：一三藏教，亦名小乘教，如《法華》雲不得親近小乘三藏學者，《智論》中說小乘為三藏教，大乘名摩訶衍藏。二名通教，亦名漸教，謂大乘教中，通說三乘，通被三根等，又如《大品》中乾慧等十地通三乘者是也；三名別教，亦名頓教，謂諸大乘經中，所說法門道理不通小乘等者是也；四名圓教，亦名秘密教，謂法界自在，具足圓滿，一即一切，一切即一無礙法門，亦《華嚴》等是也。</p>
            <p>七唐朝海東新羅國元曉法師亦立四教：一三乘別教，二三乘通教，三一乘分教，四一乘滿教。</p>
            <p>八唐吉藏法師立三轉法輪：一根本法輪，二枝末法輪，三攝末歸本法輪。</p>
            <p>九梁朝光宅寺雲法師立四乘教：謂如《法華》等，臨門三車即為三乘，四衢道中所授大白牛車即為第四乘。</p>
            <p>十唐江南印法師、敏法師等立二教：(印師敏資此二師二教承嘉祥，如《三論玄》)一釋迦經名「屈曲教」，以逐機性隨計破著故，如《涅槃》等；二盧遮那經名「平等教」，以逐法性自在說故，如《華嚴》等。</p>
            <p>十一唐三藏玄奘法師依《解深密經》、《金光明經》及《瑜伽論》立三種教，即三法輪是也。一名「轉法輪」，謂于初時(第一時，有教)鹿野苑中轉四諦法輪，即小乘法；二名「照法輪」，謂于中時(第二時，空教)於大乘密意說言諸法空等；三名「持法輪」，謂于後時(第三時，中道教)於大乘中顯了意，說三性及真如不空理等。</p>
            <p>十二魏國西寺沙門賢首法師(《章》分教開宗下，《探玄》)立五教，此就義分，非約時事。一小乘教，二大乘始教，三終教，四頓教，五圓教。初小乘可知(愚法小乘，愚法空故)；二「始教」者，以《深密經》中第二、第三時教，同許定性二乘俱不成佛故，今合之，總為一教，此既未盡大乘法理，是故立為「大乘始教」；三「終教」者，定性二乘、無性闡提悉當成佛，方盡大乘至極之說，立為「終教」(《探玄》)。然上二教並依地位漸次，俱名「漸教」；四「頓教」者，但一念不生即名為佛，不依地位漸次而說，故立為「頓」，如《思益經》雲「得諸法正性者不從一地至於一地」，《楞伽》雲「初地即八地，乃至無所有，何次等」；五「圓教」者，明一位即一切位，一切位即一位，是故十信滿心即攝五位成正覺等，依普賢法界，帝網重重，主伴具足，故名「圓教」也。</p>
            <p>上來數家雖立教不同，而漸頓二教諸家皆無不攝，《楞伽經》中說四漸四頓喻，《經》雲：「漸除非頓，如庵羅果漸熟非頓，如來淨除眾生自心現流亦複如是。」又雲「譬如明鏡，頓現一切無相色像」等。晉有武都山隱士劉虯，依此經立頓、漸二教。曇牟讖、誕法師、隋大遠皆襲之。</p>
            <p>天臺、賢首等皆亦以漸頓分四教、五教，此亦有化儀、化法二：</p>
            <p>大由小起名「化儀漸」；大不由小起名「化儀頓」。大遠等依此義，故《十地論疏》雲：「聖教萬差，略要唯二：謂聲聞藏及菩薩藏，菩薩藏中亦有二種：一漸入，曾修大而退學小，後還入大名『漸』；久習大乘，今始見佛，能堪聞大，名為『頓』。」《觀經疏》等皆同此。又依地位，漸次修成，故總名「化法漸」；理性頓顯，解行頓成名「化法頓」。</p>
            <p>《五教章》雲：「或分為二：所謂漸、頓，以始、終二教所有解行並在言說，階位次第，因果相乘，從微至著，通名為『漸』；言說頓絕，理性頓顯，解行頓成，一念不生即是佛等，名為『頓』。」（文）</p>
            <p>《淨影疏》（上初）判今經雲：「今此經者，二藏之中菩薩藏收，為根熟人頓教法輪，雲何知頓？此經正為凡夫人中厭畏生死求正定者，教令發心生於淨土，不從小大，故知是頓。」(文)雖曰「頓教收」，猶是聖道門通途之頓耳。又如天臺，雖攝大乘菩薩藏中，而謂《大本》散善力微，不攝逆謗，如《觀經》定善攝逆謗（《妙宗會本》五之十二紙），若爾者，下品是散善，何攝逆罪乎？四明會雲「由宿世修定相助令生」，此等皆與淨教所判相反，可知。</p>
            <p>後正明今家教相者，龍樹、曇鸞雖有難行、易行之判，而未為教判，至西河取合於聖、淨二門，方成一家判教，故曰「難行聖道門」、「易行淨土門」也，至終南大師，以漸、頓二教判淨土、聖道二教，終南已前雖有頓、漸之義，(龍樹「即入」、天親「速滿足」、鸞師「從一地不至一地」等，亦頓之義，然未立「頓」名，至西河有「頓」名，然未言「頓教」，《集》下（十八）曰：「若依此方修治斷除，先斷見惑，離三途因，滅三途果，後斷修惑，離人天因，絕人天果，漸次斷除不名『橫截』；若得往生彌陀淨土，娑婆五道一時頓舍，故名『橫截』。」（文）)而未言頓教、漸教，至終南方有頓、漸二教判，此複雖用古師判(劉虯、大遠等)，而其義徑庭。《玄義》雲：「我依菩薩藏頓教一乘海」，《舟贊》雲：「或說人天二乘法(小乘)，或說菩薩涅槃因(菩薩，大乘菩提之因)，或漸或頓明空有(與大乘中分漸、頓，從境空入心空為漸。)，人法二障遣雙除(頓證二空，二障頓雙遣除名「頓教」)，根性利者皆蒙益(大根志幹者而得蒙頓益)，鈍根無智難開悟(彼頓教益望之猶卻成漸)，瓔珞經中說漸教(結上聖道頓漸，謂聖道頓漸俱望鈍根悉成漸教，《瓔珞經》說階次者，覆一代教)，萬劫修功證不退(所以此土入聖之漸也，豈同不退風航乎！)觀經彌陀經等說(對前聖道大乘，為難開悟者說)，即是頓教(聖道頓漸俱漸，對之說淨土頓)菩提藏(一佛乘也，菩薩藏中圓極法)，一日七日專稱佛(示頓所由，七日稱佛何似萬劫修劫，實一念佛心入寶蓮，寧不頓速乎？)，命斷須臾生安樂，一入彌陀涅槃國(無為涅界，一入究菩提)，即得不退(速頓之益)證無生(生即無生，是曰「往生淨土門」)。」</p>
            <p>終南創立其義如是，此中有二重頓漸，聖道頓漸是一重，又聖道頓漸合為漸，淨土一教為頓是二重。是以吉水大師繼其志，終有「頓中之頓」之說，《大經釋》曰：「天臺、真言雖名皆頓教，然彼許斷惑證理，故猶是漸教也。明未斷惑凡夫直出過三界者偏是此教，故此教為『頓中之頓』。」</p>
            <p>至於吾祖大成，更加以橫、豎、超、出二雙四重之判，猶冷于水者也。《禿鈔》雲：「就頓教，有二教、二超。二教者：一難行聖道之實教，所謂佛心、真言、法華、華嚴等之教也；二易行淨土本願真實之教，《大無量壽經》等也。二超者：一豎超，(即身是佛，即身成佛等之證果也)二橫超。(選擇本願，真實報土，即得往生也。)就漸教，複有二教、二出。二教者：一難行道，聖道權教，法相等曆劫修行之教也；二易行道，淨土要門，《無量壽佛觀經》之意，定散、三福、九品之教也。二出者：一豎出：聖道曆劫修行之證也；二橫出：淨土胎宮、邊地、懈慢之往生也。」（文）</p>
            <p>聖道、淨土一乘實教，同速疾超證之道，皆名為「超」，然聖道之超望曆修之漸，雖名「頓超」，猶由自力修斷，故名「豎超」；淨土本願真實由他力故，超越成佛之法也，故名「橫超」。彼豎超之頓望橫超之頓，則猶是成漸，由自力修斷故。《舟贊》二重頓在於此，橫超之頓特名「頓中之頓」也。</p>
            <p>橫超之義雖出善導，更依桐江辨橫豎二出，聖道漸教曆劫之道，自力漸次出離，故名「漸教」，淨土要門之教望聖道自力修斷，則雖名「頓」，而對橫超他力，猶是漸教，故言「橫出」。此於淨土中分頓、漸，本願一乘獨頓中之頓，此則高祖之細判，他師所未談也。故《鈔》雲「本願一乘，頓極頓速、圓融圓滿之教者，絕對不二之教，一實真如之道也。應知，專中之專，頓中之頓，真中之真，圓中之圓，一乘一實大誓願海」等，更引《玄義》及《舟贊》文證，《行卷》亦引證有「一乘海」釋，是一乘圓融之義，可見。然《行卷》（四十二）所引二文施相違釋轉聲，顯淨土要門雖亦名頓教，而非誓願一乘之頓。</p>
            <p>橫超之頓者，頓教而圓滿一佛乘之義，故曰「頓教菩提藏」，一本作「菩薩藏」(此依二藏之判)，現本作「菩提藏」者，一佛乘之義也。《勝鬘經》雲「大乘者即是佛乘，是故三乘即一乘，得一乘者得阿耨菩提，阿耨菩提者即是涅槃界」等。《行卷》雲：「大乘無有二乘(聲聞或菩薩)三乘(聲聞或菩薩，更加諸佛教道)，二乘三乘者入於一乘，一乘者即第一義乘，唯是誓願一佛乘也。」乘體唯是佛智，如來智惠海，深廣無涯底，二乘(聲聞或菩薩)非所測，唯佛獨明瞭，是曰「究竟一乘」，故名「菩提藏」也。佛智一乘，故具圓頓德，《經》說一念即是具足無上大利，《論》雲「能令速滿足功德大寶海」，是頓極頓速、圓融圓滿之義，又說「超出常倫諸地之行」，《注》雲「不從一地至一地」，豈不頓義乎？天臺《止觀輔行》一之一（三十六）雲：「圓名圓融圓滿，頓名頓極頓足。」此先理後益；今家雲「頓極頓速圓融圓滿教」，此先益後圓。一佛智乘(明圓融義)具光明名號，無礙智光照一切無明，無明即明，於無明煩惱無礙故。《贊》雲「罪障功德之體」等，是圓融之義也，彼名號使滿足，即圓滿之義，是故曰「本願一乘，頓極頓速，圓融圓滿之教」也。日溪師雲：「聖道諸教，理是圓融，益是隔偏，以其頓機難得也，是以教雖圓頓，望機自成漸；淨土言圓頓者，于圓滿速疾利益，故言『惠以真實之利』，不言真實之理，是以能詮教有似通教者，有似別教者，乃至有似人天教者，此但指示弘願速疾利益耳。學者勿就文相論高下也。」(已上)</p>
            <p>又黑穀《大經釋》雲：「于往生教有根本，亦有枝末，此經名『根本』，餘經名『枝末』；又此經名『正往生教』，餘名『傍往生教』；又此經名『有處往生教』，他經名『無所往生教』；又此經名『往生具足教』，他經名『往生不具足教』。」(已上)與餘教相對為四種歎釋，一乘經之教義可見矣。</p>
            <p>第五示所被機者，尋夫末教之中，小則正化二乘，傍化菩薩，大則反之。如此根本修多羅不爾，彌陀誓曰「十方眾生」，善導釋雲「一切善惡凡愚得生者」，又雲「五乘齊入」，《行卷》偈前文示《大無量壽經》之機曰「其機者，則一切善惡大小凡愚也」等，又偈「凡聖逆謗齊回入，如眾水入海一味。」(此有二意：一雲：凡聖逆謗諸機歸本願大智海已，萬機為一機，即能發一念是也；一雲：本則三三之殊，入本願大智海，生彼國已，本願無生之生無一二之殊。)此乃示歸入已前諸機萬差，既歸入已，五乘齊為一乘圓滿之機。</p>
            <p>《愚禿鈔》明二機對雲「一乘圓滿機」是也。次明二機(善機、惡機)二性：(善性、惡性)此明未入已前機差別，《行卷》所謂「大小聖人、輕重惡人，皆同齊應歸選擇大寶海，念佛成佛是也。」性在過去習成，機在現在，由性發機，故明「二機二性」；又次就善機總有二種：定機、散機(《疏》雲「一切眾生機有二種」等)。又就善機有傍、正：一菩薩(大小)，二緣覺，三聲聞、辟支等(淨土之傍機也)，四天，五人等(淨土之正機也)；又複就善性(善、正、實、是、真五)有五種云云。又複就惡機有七種：一十惡，二四重，三破見，四破戒，五五逆，六謗法，七闡提。又就惡性(惡、邪、虛、非、偽五)有五種云云。</p>
            <p>由此言之，有其二重，菩薩二乘為傍機，但以常沒凡夫為正機。此經文殊、普賢等大菩薩，阿難等聲聞皆是影響眾，及十四佛國諸大菩薩等，皆是權機也，人天五惡痛燒者為正機，故《經》曰「十方世界諸天人民，其有至心願生彼國，凡有三輩。」(通此界他方)又說為此界五惡痛燒曰「諸天人民」，其為正機，至《觀經》顯之，《大經》顯法真實故，對權眾彰法尊高故，至《觀經》彰此法救惡機，當知此經三乘為傍，人天為正機。《選擇集》雲：「《遊心安樂道》雲：淨土宗意：本為凡夫，兼為聖人。」是也。《安樂集》上雲：「由佛願故，乃該通上下，致令凡夫之善並得往生，由該上故，天親、龍樹及上地菩薩亦皆生也。是故《大經》雲：『彌勒菩薩問佛：未知此界，有幾許不退菩薩，得生彼國？佛言：此世界有六十七億不退菩薩，皆當往生。』若欲廣引，余方皆爾。」(文)說者雲不言該下者，顯唯凡夫是佛願正為也。(是一重)</p>
            <p>又常沒凡夫之中，在世為傍，為未來說為此經正意，如來出世之本意，為經道滅盡時機開說弘願真宗故。(是二重)</p>
            <p>問：在《大經》論為未來者將為有來證耶？</p>
            <p>答：有文證道理。言「文」者：《下經》曰：「但以將來眾生，欲除其疑惑，故問此義。」(文)又《如來會》下（初）雲：「世尊，我今於此法中實無所惑，為破未來疑網，故發此問。」此就真土雖發問，而實「但為將來眾生」之語貫一經，釋迦為將來說，故亦發此問也。(是一)</p>
            <p>又《下卷》說三輩往生言「十方世界諸天人民」等(總此通此界他方)、「佛告彌勒，諸天人民」等(別局此界人天)，為此界人民勸往生，廣教誡說五善、五惡(總三輩人，別則五善五惡人民)竟雲：「佛言：我哀湣汝等諸天人民，甚于父母念子，今我於此世間作佛，降化五惡，消除五痛，絕滅五燒，以善攻惡，拔生死之苦，令獲五德，升無為之安。吾去世後，經道漸滅，人民諂偽，複為眾惡，五痛、五燒還複如前法。久後轉劇，不可悉說，我但為汝，略言之耳。」(文)言此界人民久居痛燒，我今作佛，哀之令獲五德。我在世如此，然我滅後，人民還如舊受痛燒甚，我為此略說此經耳。豈不為未來說乎？(是二證)</p>
            <p>又雲：「佛言：吾今為諸眾生說此經法，令見無量壽佛，及其國土一切所有(見佛國土胎化生等)，所當為者(自利利他之大利)，皆可求之(求之則一念為得大利故)，無得以我滅度之後，複生疑惑。」(文)意言令彼佛國土胎化生等所有者，為使未來眾生得無上大利，是故無得以我滅度之後複生疑惑也。明知為未來眾生說此經法也。(是三證)</p>
            <p>又雲：「當來之世，經道滅盡，我以慈悲哀湣，特留此經，止住百歲。」等，終南雲：「萬年三寶滅，此經住百歲，爾時聞一念，皆當得生彼。」(文)《贊》曰：「經道滅盡時到，值如來出世本意弘願真宗者，凡夫念即生。」此知為三寶滅盡時機，說此經法，令得大益也。(是四證)</p>
            <p>又《如來會》（下十五右）雲：「若于來世，乃至正法滅時，當有眾生，植諸善本，已曾供養無量諸佛，由彼如來加威力故，能得如來廣大法門(無上大利功德)。」此乃言來世及法滅時，豈不指未來眾生乎？(此五證)</p>
            <p>上來五文，為未來世經之文證也。</p>
            <p>次言理證者，略有三義：</p>
            <p>一謂《大經》者法真實，機是權機。何以知權機？此《經》同聞眾列聲聞、菩薩二眾，不列餘眾者，見其權眾。何者？《下經》此界大眾一時悉見彼佛國，及諸菩薩、聲聞大眾，彼見此土亦複如是，故知彼國見此土菩薩、聲聞亦如此國見彼國菩薩、聲聞，彼此互見者，此會菩薩、聲聞是從彼國還來，故對彼列菩薩、聲聞二眾。然則此會菩薩、聲聞是本還相自在化權眾，來為同聞眾，而莊嚴此會也，如是權眾已曾在諸佛所聞此法，釋迦何為之說此經？唯為未來眾生說，故彼國菩薩亦為同聞眾，為未來眾生莊嚴顯法尊高。(是一證)</p>
            <p>又此《經》末說余乘得益，無量眾生發菩提心，萬二千那由陀人得清淨法眼，二十二億諸天人民得阿那含果，八十萬比丘漏盡意解，四十億菩薩得不退轉。此《經》大乘，何說餘乘耶？由此思之，此《經》不關時會之悟與未悟，是以有餘乘差別益，此密示為未來而說。(是二之證)</p>
            <p>又《觀經》曰「亦令未來一切眾生欲修淨業者」，又雲「為未來世一切眾生，為煩惱賊之所害者說清淨業。」又雲「若佛滅後諸眾生」等。《大》、《觀》兩經本一致，《觀經》已為未來，《大經》寧不爾耶？是以宗家《釋》雲：「言弘願者，如《大經》說一切善惡凡夫得生者」等，一切善惡凡夫者，《觀經》九品機類，此機則由《大經》弘願法得往生，故知《觀經》機顯弘願之正機也。故《本書》總序明淨土教興雲「然則淨邦緣熟，調達闍世興逆害；淨業機彰，釋迦韋提選安養」等。《觀經》機由《大經》法免流轉生死之苦；《大經》法則由救《觀經》機顯超世無上願功。法由機而顯，機由法而成焉。依此道理，《大經》法為佛滅後造惡眾生說也必矣。(是三證)</p>
            <p>上來五文三證，明此《經》以未來造惡凡夫為正所被竟。</p>
            <p>重論機類，凡有三類：</p>
            <p>一謂無信之人，《大經》雲「三業作惡，曾無一善，不信先聖諸佛經法」等，罪根深結，雖聞不信，和尚所雲「無信謗法」等是也。</p>
            <p>二謂非信之人，雖於佛法中亦具信，但於此法疑悔而不生信，《下經》偈雲：「憍慢弊懈怠，難以信此法。」《唐譯》雲：「懈怠邪見下劣人，不信如來斯正法。」聖道行者固執己心本性，而疑他佛願意，名為「邪見憍慢人」也；又要門雜行雜修之者，外現精進，內實懈怠，憶想間斷，是名「懈怠」；又小乘之中，不許三界之外有淨土，或謂亦生彼而得聖果，永歸灰斷，此等名「下劣弊惡之人」，如是之輩，其在自宗不背正信，望彌陀皆名為「非信之人」。</p>
            <p>三謂正信之人，不問智愚善惡，不論凡聖高下，唯信佛願，而無一念疑心，所雲「廣大勝解之者」是也。</p>
            <p>上來雖有三種不同，若回轉，若直入，佛智深遠，悲願廣大，順逆信謗莫一不沾靈潤焉。</p>
            <p>第六彰義例者，斯經一部所說文義浩渺叵測，欽仰宗乘，緊標義門，以為講經之例，略有四門，何者是也？一者本末門，二者真假門，三者廣略門，四者同別門也。四門各有四門，即成十六門，一部所顯，如理思之。</p>
            <p>初本末者本吉水，釋迦一化為「末」，今經為「本」，《觀》、《小》二經真實亦攝在此經。於此門中亦有四門：一者本末差別門，二者從本起末門，三者攝末歸本門，四者本末無礙門也。</p>
            <p>初本末差別門者，聖道、淨土二門教義永相差別，《經》序所謂「光闡道教」者，末教也；「惠以真實之利」者，本教也。至流通分「經道滅盡」者，末教枝葉盡；「特留此經」者，根本經本願樹王獨存焉。又「汝從無數劫來修菩薩行」等者，末教之益也；「雖一世勤苦，須臾之間後生無量壽佛國」等者，本教真利也。本末旨際判然可見，《化土卷本》（十四）「言門餘者，『門』者，即八萬四千假門也，『餘』者，則本願一乘海也。凡就一代教，於此界中入聖得果名『聖道門』，雲『難行道』；于安養淨剎入聖得果名『淨土門』，雲『易行道』」等，此乃高祖本末差別判教義，餘皆准此焉。</p>
            <p>二從本起末門者，《大經》華光出佛，放百千光，普為十方說微妙法，令眾生安立佛道。《和贊》述華光出佛說法竟，越隔二首，《贊》文雲：「十方三世無量慧，同乘一如，二智圓滿，攝化隨緣不思議也，十方三世諸如來，乘彌陀一如成報身，種種攝化，說隨緣雜善，六度萬行」等是也。北本《涅槃》三十二（十八）曰：「善男子，此諸眾生非唯一性、一行、一根、一種國土、一善知識，是故如來為彼種種宣說法要，以是因緣，十方三世諸佛如來為眾生故開示十二部經。」(文)隨緣攝化之相可以思准。</p>
            <p>三攝末歸本門者，往生淨土之經法既已發軫于《華嚴》，普賢願生職之此由。雖爾，機緣未至，普賢之外不見有願生者，廣為敷演枝末之教。機緣將興，普賢來為會首，諸菩薩皆遵在座，釋迦觀察寄顯娑婆一化于來會菩薩者，攝一化始末終歸于根本經，唯說本願真實之道為出世宏致，理實主伴雕樸，亦難思議，幻師之譬一言以蔽焉。(《經》曰：「譬如幻師，現種異像，為男為女，無所不變，本覺明瞭。」(文)來會菩薩及釋迦住如幻三昧，現種種身，主伴自在，開演不思議誓願也。)此乃攝末歸本之相也。《行卷》雲：「大乘者一乘，無有二乘三乘，二乘三乘(聲聞或菩薩為二乘，加聖道一乘為三乘)入一乘，一乘即第一義，唯是誓願一佛乘也。」此等祖釋彰攝末歸本之意也。</p>
            <p>四本末無礙門者，一化說教融會此一法，《大經》曰：「無量壽佛放大光明，普照一切諸佛世界，金剛圍山、須彌山王、(約人者普賢等大菩薩，約法則大乘實教)大小諸山，(約人則小菩薩、二乘，約法則權大、小乘)皆同一色(融會弘願一乘)」等。《唐譯》雲：「彼國水聲說一切大小乘法門」(雖說大小法.不失一乘清淨)，此等並是本末無礙之相。《行卷》（四十五丁）引《華嚴經》言：「文殊法常爾，法王唯一法，一切無礙人，一道出生死，一切諸佛身，唯是一法身，一心一智惠，力無畏亦然。爾者，斯等覺悟皆以安養淨剎之大利，佛願難思之至德也。」(文)此明本願一乘無礙之義，若約顯證，則安養淨剎究竟一乘之大利；若約法德，則佛願難思之至德，故以佛德融《華嚴》等末教也。由此，《華嚴》「信為道源功德之母」引顯弘願信樂，《涅槃》無根以通本願醍醐妙藥，《安樂集》以《華嚴》獅子乳、獅子弦顯念佛三昧高德等，皆以末教融助彌陀本化，其義可知。</p>
            <p>凡斯經中所明文處，一一皆具此四門，自在無礙，若不爾者，何以得知無量壽修多羅之深遠哉？如此經「如是」(佛願回向之信樂)異餘經「如是」，此第一門也；又為不堪弘願信樂者分之說諸經不同信，是第二門攝；餘經「如是」終歸此經「如是」，是第三門攝也；約法體圓融，以彼信顯此信，通道源功德母等，是第四門攝。如是教、義、人、法、因、果、依、正、悲、智十義，一部所說，悉以四門攝盡焉，如理思之。</p>
            <p>二真假者，泛就諸經論有四種：</p>
            <p>一內、外相對，內教為真，外教為假，《盆經疏》雲：「真宗未至周孔且系心」(《六要》所引)</p>
            <p>二者大、小相對，以小為假，以大為真。</p>
            <p>三者聖道、淨土相對，《和贊》雲「聖道權假方便」等。</p>
            <p>四者諸行、念佛相對，又雲「念佛成佛是真宗，萬行諸善是假門」等。</p>
            <p>此中自淺至深，次第開方便門，示真實相，正是今經所顯，可知。</p>
            <p>又別約此經亦有四種：</p>
            <p>一第十九、二十為假，第十八願為真。</p>
            <p>二定散(三輩諸行)為假，選擇本願之行為真。</p>
            <p>三諸機各別三心(三輩所發願心)為假，佛智回向信樂為真。</p>
            <p>四邊地、胎生往生為假，蓮花化生為真。</p>
            <p>如次教、行、信、證各有真實方便。</p>
            <p>問：此經是真實教，何以兼有方便？</p>
            <p>答：此中所明顯露彰灼，不蔽真假分際，以是名曰「真實教」，不同於彼二經有顯彰隱密之義。</p>
            <p>又就三輩念佛亦有四種：</p>
            <p>一機(三輩)法(念佛)各立是傍正義。</p>
            <p>二以法從機是助正義。(念佛法本不假助，然三輩機不假助正則厄。)</p>
            <p>三以機(三輩)從法是廢立義。(廢三機助業機，說一向專念，猶有氣分而殘。)</p>
            <p>四機法泯絕(以本願一實德泯三輩機，「若聞深法」等是也)是絕待義。</p>
            <p>此中第一為假，第二、第三並通真假，第四唯真，是名「選擇本願念佛」，即是《大無量壽經》之宗致，他力真宗之本意也，思之。(琳師雲：「行相似助正，安心廢立者善導也，終日助正而不見助正相，機法泯絕故，明信佛智中作諸功德，泯三輩相，唯是若聞深法不生疑惑。」)</p>
            <p>三廣略門者，出於天親《論》，《論》主以廣略相入顯經入不二圓融之旨，《論》首曰：「我依修多羅，真實功德相，與佛教相應，是成優婆提舍名。」修多羅中有廣略說法，故《論》主作廣略二門，與佛教相應，然則廣略相入是顯《無量壽經》圓融無礙之義，北本《涅槃》三十二（十八）：「善男子，廣略法門佛說法，不聲聞緣覺之所知，唯佛境界。」(文)《唐譯》雲：「所說義言唯佛知」，豈因人所知乎？</p>
            <p>今順佛教，作二門，以顯此經圓融不二之義。此中亦有四：一者文義廣略，二願智廣略，三者因果廣略，四者悲智廣略也。</p>
            <p>一者文義者，如《大寶積經》（五十二）〈菩薩藏般若波羅蜜品〉雲：「舍利子，所言『文』者，謂諸世間諸法作用傳習文詞，所言『義』者，謂所通達出世間法；乃至所言『文』者，稱揚讚歎涅槃功德，所言『義』者，謂法性涅槃無分別性；所言『文』者，隨順諸乘，建立言說，所言『義』者，一理趣法善通達智等。」(文)</p>
            <p>今准解，此經「文」者，諸佛咨嗟稱揚言詞，是為「廣」，「義」者，彌陀甘露一味至德尊號，是為「略」，《經》雲「如來勝智遍虛空，所說義言唯佛知」，即此義也。如此經中了本際，以全無量壽德能了知久遠本際，故名「了本際」，文殊、普賢亦乘二十二願來，普賢司悲門施仁，文殊司智門等，如是人、法、依、正等一一文句，皆相入于無量壽甘露一味至德，是名曰「文義廣略」也。</p>
            <p>二願智廣略者，彌陀願智巧莊嚴故，六八願所言無三惡趣、不更惡趣等差別為「廣」，是「願」也；願願差別歸正覺法句為「略」，是「智」也，《論》曰「三種成就願心莊嚴」等，此意也。</p>
            <p>三者因果廣略門者，言「因」者，法藏因行與虛空法界等，說「於不可思兆載永劫」等，故為「廣」；言「果」者，西方寂靜無為樂之處，所雲「諸佛之都」，是為「略」。終南雲「彌陀本國四十八願，願願皆發增上勝因」等，此因無異果之因，此果無異因之果，因果廣略相入故，因中具果，故「空中贊言：決定必成無上正覺」；果中具因，故雲「不舍本願來相應」，因果相入不可思議也。</p>
            <p>四者悲智廣略者，前二門約主，此一門約伴，約悲為「廣」，謂菩薩人天所起諸行，大悲影現，施作種種佛事故；約智則「略」，菩薩所行亦雖無邊，體唯一如，依一如行名「不動眾」，《經》曰「從如來生」等。</p>
            <p>上來四種，初一通能所詮，後三該主伴德，一一義門廣略相入，一入一切，一切入一，《無量壽經》別途入不二門圓融無礙之相也，故言「菩薩不知廣略相入，則不能自利利他也」，應知。</p>
            <p>四同別者，此約人師能釋相明，此亦四門：一者同門，二者別門，三者亦同亦別門，四者非同非別門。</p>
            <p>初同門者，諸祖皆謂釋迦一化之外別有彌陀願心莊嚴一路，此法興世正意，三世佛之所同，而淨土之所以別聖道者何也？凡解自心即佛者聖道門，乘彌陀證、信彌陀功德者淨土門也，龍樹勸恭敬心，天親明性功德，終南三念願力等，如是等一切在其門攝。</p>
            <p>二者別門者，就三輩所說菩提心，鸞師釋為「願生信心」吉水判為「所廢之行」，如是在此門攝也。</p>
            <p>三亦同亦別者，且如彌陀身土，諸祖同雲「報身報土」，是亦「同」義；于中或寄顯常途報，或分明願力酬報，是亦「別」義，如是一切在此門攝也。</p>
            <p>四非同非別者，橫超、橫截、三心、一心正因等，如是一切在此門攝焉。</p>
            <p>上來略述一十六門，通此部所明教、義、人、法、因、果、依、正、悲、智十義，成一百六十門，是以斯經名「根本修多羅」，亦曰「具足修多羅」，亦以淨土真實之教，故名「正往生之教」，或雲「有所往生之教」，其義可知。</p>
            <p>略明義例已竟。</p>
            <p>第七辨傳譯者，「曹魏天竺三藏康僧鎧譯」者，舉傳譯人。</p>
            <p>「曹魏」，代名，簡後魏(後漢之後有魏、蜀、吳三國相並，魏為正統，是名「前魏」。又晉後(東西)有後魏，故揀之雲「曹魏」)以姓，曹操(《十八史略》雲：「魏王丕，姓曹氏，沛國樵人也。父操為魏王，丕嗣位，丕篡漢自立為帝，追尊操為太祖武皇帝，改元黃初)文帝、明帝、齊王以曹為姓，故雲「曹魏」，又言「前魏」也。</p>
            <p>「天竺」者，指譯者所生處也。</p>
            <p>「三藏」者，通經、律、論之稱也。</p>
            <p>「康僧鎧」者，譯者名也，傳附《梁高僧傳》第一《曇柯迦羅傳》雲：「又有外國沙門康僧鎧，亦以嘉平之末來至洛陽，譯出《郁伽長者》等四部經。」(文)《古今譯經圖記》雲：「沙門僧鎧者，印度人，廣學群經，義暢幽旨，以嘉平四年壬申于洛陽白馬寺譯《無量壽經》二卷。」</p>
            <p>《六要》一（十四）:凡此經有十二代譯，而於其中五存七闕，言五存者：</p>
            <p>一《無量清淨平等覺經》二卷，月氏沙門支婁迦讖後漢代譯，是第二代。(《梁傳》一（七）雲：「支讖本月支，漢靈帝時遊洛陽，以光和中平之間傳譯梵文，出《般若道行》、《般舟》、《首楞嚴》等三經，又有《阿闍世王》、《寶積》等十餘部經，歲久無錄，安公《校定古今精尋文體》雲：「讖所出諸經，皆審得本旨，不加飾，可謂善宣法要弘道之士也，後不知所終云云」又《梁傳》一(九)：「有沙門帛延，不知何許人，以魏甘露中譯出《無量清淨平等覺經》等六部，不知所終。」)</p>
            <p>二《大阿彌陀經》，月支優婆塞支謙，字恭明，當吳代譯，是第三代。(《梁傳》一(十左)：「支謙，字恭明，一名越，本月支人，來遊漢境，受業于支亮。(字紀明，資學于支讖。)漢獻末亂避地于吳，孫權聞其才惠，召見悅之，拜為博士，使輔導東宮。謙從吳黃武元年至建興中，所譯出《維摩》、《大般泥洹》、《法句》、《瑞應》、《本起》等四十九部經，曲得聖義，辭旨文雅，又從《無量壽》、《中本起》制《菩薩連句梵唄三契》等，附康僧會《傳》。)</p>
            <p>三今《經》，是當第四代。</p>
            <p>四《大寶積經無量壽會》二卷，印度三藏菩提流支(此雲覺愛)大唐代譯，第十一代。</p>
            <p>五《大乘無量壽莊嚴經》三卷，西天沙門法賢三藏大宋代譯，第十二代。</p>
            <p>今謂：十二代譯者，「代」字未了，可謂八代十二翻，謂後漢二譯，(安清高譯(缺之一)及支讖《覺經》(存))吳有一譯，(支謙譯（存）)曹魏二譯，(帛延譯(缺之二)、僧鎧譯(存))西晉一譯，(竺法護譯(缺之三))東晉二譯，(西域竺法力譯(缺之四)、佛陀跋陀羅譯(缺之五))宋有二譯，(寶雲譯(缺之六)，及曇摩羅密多法秀譯(缺之七)大唐一譯，(菩提流支譯(存))大宋一譯(法賢譯(存))也。</p>
            <p>凡于諸經中，傳譯盛無如今經，斯乃以出世正意利益無邊故也，然古今諸師所釋皆在於《魏本》，其詳正順譯以可知，憬興《疏》舉三本，雲今釋西晉法護所譯《無量壽經》，以鎧譯為法護譯者誤矣。《開元入藏錄》以法護本為失譯，興師恐未見《開元錄》乎？又《平等覺經》《開元錄》等皆為後漢支婁迦讖譯，興師亦為魏時帛延所出，亦是不見《錄》之所致乎？蓋是恐依《梁僧傳》一(九紙)，言沙門帛延譯出《無量清淨平等覺經》乎？和朝《淨土源流章》亦由此焉，高祖亦為帛延譯者亦准古耳。今按《梁僧傳》第一(七)雲「支讖所譯出十餘部經，歲久無錄」，安公《校定古今精尋文體》雲：「似讖所出，凡諸經皆審得本旨，不加文飾，可謂善宣法要弘道之士也。」(文)由此思之，支讖所譯歲久無錄，不知何師譯，是以後人或為帛延所譯乎。然安法師《校考精尋文體》定支讖譯，《開元錄》等為支讖譯者據安公耳。又吳支謙慕支讖之學，傳學于支亮，(亮資支讖)《吳本》大順《漢譯》體，明知《覺經》是支讖之譯本也，安公之所校可謂適當矣。</p>
            <p>就五存經，或曰同本異譯，非別本也，然異譯不詳，不可和會。(鐮倉《宗要》)</p>
            <p>辨曰：高祖《本書》往往引異譯助顯者不少，是源于吉水《集》引《漢》、《吳譯》以成「選擇」二字，況善導《定善義》引《吳譯》示信謗之機由，何舍言異譯不正而可哉？不可不辨也。</p>
            <p>有說雲別本別譯，(《楷定散記》十之七)日溪師雲：異譯文句與今經稍差異者不少，思夫多異本，傳者不一，故致斯異。亦或非一時說，例如《般若》諸經，以此經如來本懷，處處異說，致此多本，蓋此大悲之極處也。如闍王太子佛前受記，有佛入滅相，此《魏本》所不見，又願之次第多前後，十二光明存沒有異，我言非一時說者為此也。(已上《要解》)此世人以《漢》、《吳》或疑《魏本》，故作此說歟。今按《出三藏記》九（二紙）：道安《般若抄》經序譯梵為秦有五失本三不易云云。據斯鑽習以審諸經，但是梵本廣多，致使傳譯文義存沒詳略不同耳，非是別本各譯也。</p>
            <p>今就五存詳究，《漢》、《吳》大同，以恭明慕支讖學故。其于《魏本》也，存沒不同不少也，惟夫《漢》、《吳》從質，不加文飾，唯宣法要，弘道為本，以佛法東漸未久也，如慧遠法師《大智論抄》序雲：「聖人依方設訓，文質殊體，若以文應質，則疑者眾，以質應文，則悅者寡，是以化行，天竺辭樸而義微，言近而旨遠，義微則隱昧無象，旨遠則幽緒莫尋，故令玩常訓者牽于近習，束名教者惑于未聞。」(《出三藏記》第十一)准解，如《漢》、《吳》二本，言詮隱昧，幽緒難尋，以其從質也。支敏度曰：「讖，月支人也，漢桓帝之世來在中國，其博學淵妙，才昌淵微，凡所出經，數多深玄，貴尚不在文飾。」又曰：「又有支越，(支謙一名)字恭明，亦月支人，其父亦漢靈帝之世來獻中國，越在漢生，似不及見讖也。又支亮，字紀明，資學於讖，故越得受業於亮焉。越才學深徹，內外備通，以秀世尚文，時好簡略，故其出經頗從文麗，然其屬辭理，文而不越，約而義顯，真可謂深入者也。」(《出三藏記》第八)又道安法師嘗評前人出經：「支讖、世高審得梵本難系者也，又羅支越斷鑿之巧者也云云。」</p>
            <p>今以《漢》、《吳》二本對校《魏本》，其不同不一。</p>
            <p>《漢本》首無「如是我聞」句，但有主處眾，(《吳本》同之)於眾成就中列四眾廣多，(《吳本》但比丘，略比丘尼、清信士、女)而無菩薩歎德。《魏本》略人天眾，廣菩薩歎德。其多列人天、聲聞眾者，此彰斯經慈哀莫窮，而省菩薩歎德者，以隱智從慈也。(是一)</p>
            <p>阿難請問、佛答等，雖文質緩急有不同，大義是同焉。于正宗中，《漢本》列過去三十七佛，《魏本》列五十三佛，此但具略異耳。次法藏說發願說偈(《吳本》但發願，無說得)已，求正覺，請說經，世饒王佛知其志願深高，為說諸佛國土善惡，法寶藏聞喜悉見，則選心中所欲願，便結得是二十四願經，無央數劫奉行求索，(因中發願修行)其法藏菩薩至期(恐其乎)然後(《吳》雲至其然後)自致得作佛，名「無量清淨覺」，(《吳》名阿彌陀佛)智慧勇猛，光明無比，國土甚善，八方上下莫不得過度解脫憂苦者。(已說果相，吳本亦同)次（十左）無量清淨佛為菩薩時常奉行是二十四願，乃至佛言：何等為廿四願者，廣說廿四願結因行，說無央數劫自致作佛，初(十一左)說法藏因行果成者，略說彌陀教，後說無量清淨佛二十四願者，釋迦重廣說法藏因果。《魏本》法藏因中自說四十八願，於願前不說果名，願後說偈，後說永劫行，明成佛後說光明等。此因果次第，《漢本》果中說因，故作佛後說二十四願；《魏本》因中說果，故有兩花空贊之說。因無離果因，果無離因果，因果常相即，故於非因非果說因果。(此二，因果說願之異)</p>
            <p>又《魏本》法藏自說因願，《漢本》釋尊說法藏之願，釋迦說故因願帶成就，故不別說成就之相，如彼十七願言：「諸佛各于弟子眾中歎我功德國土之善，(咨嗟願成)諸天人民聞我名字皆悉踴躍來生我國。(十八願成就)」餘亦可准知之。(是三，說願之人異)</p>
            <p>又《漢》、《吳本》說二十四願，《魏本》說四十八願，願數不同者，但是願智之廣略耳。雖廣略不同，而正覺果智是一也，如天上月，隨器多少現影，而月光惟一。然四十八願為具足說故，自言當具說之，又《觀經》言亦說法藏比丘四十八願故。(是四，願數之異)</p>
            <p>《漢本》（十五又）說光明佛身竟雲：「佛說無量清淨為菩薩求索得是二十四願」，時阿闍王太子等說聞願利益，此亦《魏本》所無也。(此異之五，聞願益有無)</p>
            <p>今按：《魏本》說「菩薩聞已修行此法，緣致滿足無量大願」，此舉過去法藏菩薩說願之利益，未來聞願益，在於此中，故《魏本》不說今日聞益。《漢本》就釋迦說願，說今日聞願之益，釋迦說願如法藏所說無異，聞願利益亦爾，今日聞願利益如往昔聞已滿足無異，雖古今殊，而聞願不思議一也，故《魏本》攝過去聞願中不說之也。又(第三之二左)說無量清淨佛壽命無極，次（三左）「佛言無量清淨佛至其然後般泥洹者，其樓亙菩薩便當作佛，總領道智，典主教授，過度八方上下，當得複如大師無量清淨佛」等，（《吳本》上卅九同之）此亦《魏本》所無也。是滅不滅之異。(是六)</p>
            <p>按《漢本》，至牟尼說偈廣彌陀教，佛語阿難已下（第二廿左已下）明釋迦教，故准擬釋迦一化，廣說大小得道，明佛壽亦順他方，說海水等喻。由此思之，欲說觀、勢二大士壽命無極，准擬釋迦一化而說般泥洹耳，理實示修短自在之相也。又三輩廣說濁世諭誡亦太，悉合胎化生於三輩而說五善五惡，《魏本》次三輩釋迦讚歎而後明五善五惡，至「阿難禮見章」說胎化二生，是三輩、胎化開合之異也。(是七)</p>
            <p>按《魏本》，三輩廣通十方世界諸天人民，別約此界，則三輩有五善五惡，使三輩五善五惡者得名號大利，若失大利者有胎化生，故五善五惡後說胎化生也。《漢》、《吳》兩本說此土三輩，其胎化生是三輩諸行往生之果，是合說之三輩章也。又《漢》、《吳》二本修因雜然，不說一向專念，竊惟時運，佛法東流年代未久，譯人大觀斯經垂諭至切，大異于諸經例，先於漢地，欲奉佛慈訓，舍惡修善，注意惡方，故能爾耳。《魏本》不爾，深悟佛意所在，以啟純專之轍，於于此乎諸行、念佛專雜判然，是純雜之異也。(是八)</p>
            <p>上來八異，粗舉其大者，如是前後詳略，雖有文質不同，是非別本別譯。而僧鎧所出，質而不野，簡而必詣，悲智兼暢，出興大事無所遺，攝凡要津有所歸，是以冠絕古今者，夫惟《魏本》乎！</p>
            <p>曹魏之後有唐、宋翻，以弘其美，法門宏曠，複益振矣，《唐本》于《魏本》，猶如《漢》後有《吳本》。今與《唐本》對檢，略有七異：</p>
            <p>《魏本》五德及佛興所懷了然可睹，《唐本》略說，是為一異也。</p>
            <p>其說五十三佛出世者與《魏本》前後不同，是為二異也。</p>
            <p>《魏本》成覺感土之後有但為將來之問，《唐本》移之於浴池之前，是為三異也。</p>
            <p>《魏本》次成佛感土說於十劫，次說國嚴光明壽命及初會眾不可計，《唐本》反之，是為四異也。</p>
            <p>又《魏》世尊說偈，《唐》分安之兩處，是為五異也。</p>
            <p>又《魏本》「佛告彌勒」已下勸諭，《唐本》所缺，是為六異也。</p>
            <p>又《唐本》今為大囑累，及得益分各于異方次第成佛同名妙音等，《魏本》略省，是為七異也。</p>
            <p>此其大者，小者可知，具如下文當明。(已上依師說)</p>
            <p>因辨此經末釋者，元曉、淨影、嘉祥、玄一、法位、憬興、義寂等各有註疏，於中，唯曉、影、祥、興四家現存。我朝鈔記亦不少，《贊鈔》一卷(興福寺善珠作)、《述義》三卷(最澄集)、《私記》一卷(智景，已上三部出《傳燈長西錄》)、《義苑》七卷(紀州總持寺南楚作)、《略箋》八卷(享保五年洛東禪林寺浣溪作)、《鈔》七卷(望西樓了惠作)、《直談要注記》二十四卷(永享四年增上寺酉譽作)、《見聞》七卷。(良榮作)</p>
            <p>於今宗中，黑穀《三經釋》為創，《科玄概》一卷(小倉西吟作)、《會疏》十卷(越前勝授寺峻諦作，元祿十三年刻)、《開義》六卷(平安西福寺惠空作，未刻)、《貫思義》三卷(藝州理圓作，享保三年刻)、《顯宗疏》十七卷(江州性海無涯作，未刻)、《要解》三卷(法霖作)、《講錄》十卷(紀州磯脅安樂寺南麟作，未刻)《梵響記》六卷(靈鳳作，寬保元年刻)、《眼髓》十一卷(攝州定專坊月溪作，未刻)、《義記》五卷(堺華藏庵惠然作，未刻)、《海渧記》二十卷，《科》二卷(攝州小曾禰憲榮泰岩作，未刻至滅諸煩惱離惡趣心文)、《安永錄》十三卷(藝報專坊慧雲作，未刻。)</p>
            
            <!-- " " " " " " " " " " " " " " " " " " " " -->
            
            <h5>佛說無量壽經甄解(二)</h5>
            <p>文前七門已竟，已下入文解釋有二：一科章門，二入文解釋。</p>
            <p>初此經章門分為三段：謂序、正、流通也。（《佛地論》雲：一教起因緣分，二聖教所說分，三依教奉行分。）此乃權輿于彌天安法師已來，釋家為通規也。《淨影疏》雲：「化必有由，故先明序，由序既興，正陳所說，故次第二辨其正宗，聖者說法為利群品，說經既竟，歎勝勸學，付屬傳持，故次第三辨其流通。」（文）《觀經疏》、《維摩疏》皆一轍。《寶窟》上（十九）以四解釋立三分所以，《法華義疏》—（九）亦以十義辨分由，然不出淨影釋也。</p>
            <p>此經三分諸注異解。</p>
            <p>一雲：從「我聞如是」至「願樂欲聞」是序分；從「佛告阿難，乃往過去」至「略說之耳」是正宗；從「佛告彌勒，其有得聞」至「靡不歡喜」是流通分，淨影、嘉祥、義寂並此義也。</p>
            <p>一雲：今觀此一部之經，宜作三分，初從「我聞」至「光顏巍巍」已來，名說經因起分；次（阿難請問已下）自「尊者阿難」迨於「略說之耳」已來，名問答廣說分；後始「佛告彌勒」盡於「靡不歡喜」已來，名聞說喜行分。（《憬興疏》上三左）</p>
            <p>一雲：從始至「而得自在」（與第一義只四句異耳）為序分；從「阿難諦聽」已下為正宗分；流通勿論。（法位、玄一義，望西挾注出。）</p>
            <p>此三義中，吉水《私記》依淨影義，是以淨家諸注等從此焉。然《興疏》破淨影雲：「此亦不然，阿難申請若發起者，佛答阿難應非正宗，若答正宗，問必非序故，撿諸經論，答名正說，必兼耳問，言問雖發起，答是正宗，無此例故。」（已上）了惠會此破雲：「問則起宗必是由序，答陳旨趣定在正宗。宗師（善導《觀經》「佛告韋提希，汝及眾生」已下為正宗，此答韋提問曰「如我今者以佛力故見彼國土，若佛滅後眾生雲何當見」等）、天臺《觀經》分科即其例也，何滯問答一雙義邊而忘能起所起別耶！」（已上）會釋既成，今亦可順吉水之舊。</p>
            <p>然高祖《教卷》指「如來所以興出於世」等文顯斯經大意，又從阿難請問引述出世大事，以為真實教，而後引憬興釋，亦顯真實教明證，是恐似依憬興「尊者阿難」已下問答為正宗分，《和贊》亦「尊者阿難從座起」已下為顯出世本意，此亦「尊者阿難」已下似為正宗。</p>
            <p>依之，近來今家一說雲：須依憬興分科，何者？吾祖《教卷》引「如來以無蓋大悲」文，又引憬興釋五德文，蓋是依興師科意歟。若依淨影者，「出世本懷文」寧為序分而可也乎？況祖書中無一文引淨影。由此言之，祖意亦以「尊者阿難承佛聖旨」已下屬正宗分，可知耳。（《渧記》所引二說並同）</p>
            <p>有破雲：序者正家之序也，何怪有如來大悲真實之利文乎？序者敘，欲說本願真實之利益之所由以為真實教，亦何不足之有乎？若夫序分文段則不足以為真實教者，是恐不辨四法之失也。教者何乎？若言所詮者，與行、信、證法何以分乎？若言能詮，教是詮正宗所詮行、信、證之教，於序敘其所由，立為真實教，何不可乎？若以正宗為教卷，則與行、信、證何以別乎？能詮所詮不相離，欲別舉其教，則以其由序為教卷者，能分四法矣。雖曰是序，真實行、信、證正宗家之序故，敘出世本懷，亦何怪乎！云云</p>
            <p>今謂：吉水見《淨影疏》，故《三經釋》中惟一處引文，吾祖時世恐未見《淨影疏》，故不引之，《興疏》多流布，故往往引助顯，不必朋憬興，況《教卷》所引但助顯耳，非正為真實教之正證，何以為用興科乎？又《教卷》引阿難請問已下為真實教者，非局分文釋義，其出世本懷正說本願生起本末為本意。今于序分因阿難請問，豫敘為其本懷之所以，故引顯真實教，然此但豫敘，而未說本願真實，故序而非正也。又《和贊》者，顯《大經》意故，文所從來阿難請問已下足顯出世本懷之意，故《贊》述「尊者阿難坐起」已下，亦不局分文釋義也。若依序文顯經意以為非者，《觀經》、《和贊》多依序分文，惟終一首正宗意耳，若此為非，則彼亦可非，若彼是，則此何非哉？思之。</p>
            <p>然依淨土一家亦不同，一雲：序如前，「乃往過去」下正宗中，依宗家《序分義》細分為七：初明勝因，二「阿難時彼」下明勝行，三「隨其生處」下明勝果，（此三淨影所謂所行）四「阿難白佛法藏比丘」下明勝報，五「又其國土七寶」下明極樂，（此二淨影所成文也）六「佛告阿難其有眾生」下明悲化，七「佛告阿難汝起更整」下明智慧。（此二淨影所攝文也）三（淨影）七（宗家）兩科開合雖異，而其義是同。</p>
            <p>如《望西》二（三十一左）：爾來自他流傳響於此，以行於天下者為不少矣，然猶未盡義，何者？所謂正果正報者，彌陀三身圓滿之果報也，經法藏菩薩自行六波羅蜜，教人令行，無央數劫積功累德，隨其生處，在意所欲，無量寶藏自然發應者，是修行地之華報耳，何以為彌陀果德？況亦此文明韋提別選由願心莊嚴別德，是本法藏願力所成文，通此釋成，可謂牽合附會而已。</p>
            <p>一雲：從經初至「願樂欲聞」為序分，從「佛告阿難」下至「不能窮盡」是其正宗，於中所行、所成、所攝三段如《影疏》解，「佛告彌勒菩薩」下至經竟為流通分。此中亦三：初教誡流通；「佛告阿難汝起」已下證成流通；「佛告彌勒其有」下付授流通也。</p>
            <p>此依淨影，雖少出入，取其流通至長。准經末雲「吾今為諸眾生說此經法，令見無量壽佛，及其國土一切所有」等，阿難私見既屬於正宗也明矣，況佛語教誡文豈其流通耶？若是解者未穩當矣。</p>
            <p>一雲：斯經三分如淨影等，又正宗中細分五段，總收為二段，自初「乃往過去」至「不能窮盡」，因願成就相，總是彼土教主大悲攝化也。二自「佛告彌勒菩薩」至「我今為汝略說之耳」，（勸機現土來生）則是此土教主善巧發遣也，故雲「兩尊出世大意，四輩入道要門也。」（《會疏》四（十七左））</p>
            <p>此正宗分為彌陀教、釋迦教，是本出於《教卷》大意。日溪亦從此（《要解》上（五右））。</p>
            <p>今謂：三分依元祖用淨影，此三分各有二分，為六段：</p>
            <p>一教起因緣分，所謂證信序也（淨影證信，吉水通序）；</p>
            <p>二請問發起分，所謂發起序也（淨影發起，吉水別序）；</p>
            <p>三廣說因果分，（因果分，《祥疏》正說兩段：初明法藏修因感果（上卷文），後明勸物修因往生（下初已下）。《興疏》正說為二：一彌陀淨土因果，明所行、所成（上卷）；二眾生往生因果，明所攝、所益（下卷初下）。此二師雖為兩段，不出於淨影三段，今影所行、所成，及祥、興法藏因果，攝為因果分也。）從「過去五十三佛」而竟華光出佛之文；</p>
            <p>四稱讚功德分，從第十一願成而至經末十四佛國往生之文；</p>
            <p>五歎經囑累分，「佛告彌勒」等是也；</p>
            <p>六歡喜奉行分，「爾時世尊」已下是也。</p>
            <p>初二為序，次二正宗，後二流通也。正宗之中開二分者以二尊之別，然就斯經顯二尊教者原出自祖語，文雲：「斯經大意者：彌陀超發於誓，廣開法藏，致哀凡小，選施功德之寶；釋迦出興於世，光闡道教，欲拯群萌，惠以真實之利。」又教、行、信、證、真佛土源發自二尊教，謂法藏因中「願佛為我廣宣教法」等者教也；「我已攝取莊嚴佛土清淨之行」者行也；具說四十八願，一一不取正覺者信也（佛正覺成眾生信故）；「決定必成無上正覺」者證也；「法藏菩薩今已成佛」等者真佛土也。光明、壽命願成就等攝在此中，斯是彌陀教之真實五法也，至釋迦教亦具足之。（《一多證文》曰：「由彌陀之第十八願與釋迦之願成就文而得真實信心。」《和贊》雲「真實報土正因是二尊所賜」，然十八願成就文亦可屬釋迦教。）</p>
            <p>初說十一願成者，先標真實之利，（使得無上涅槃為惠施之本意故。）諸佛出世本致故，釋迦教始於真實證也。次說十七願成，義兼兩向，上兼國勝（諸佛歎正定聚），下通洪名（聞名號得信故）。次說念佛往生，傍及諸行機類，真實教、行、信、證在此中。次明十方所歎，即覆說前十七願成，引他證自，故為釋迦教。</p>
            <p>世尊說偈是傳諸佛命也，此中亦具真實教、行、信、證。「諸佛告菩薩」等者教也；「其佛本願力，聞名欲往生」者真實行、信也；「皆悉到彼國」等者真實證也，此證即是大涅槃，必具大悲用，遊化十方，無不運載，故曰「奉事億如來」等。「若人無善本」已下古（《會疏》）雲「釋迦自歎」者未可也，上「諸佛告菩薩」句貫於此，斯是諸佛告命而釋迦傳之，無善本者反顯第二十願，清淨有戒者順說第十九願，此顯諸佛國中有諸行機類，終歸念佛往生也。「二乘非所測」者顯二乘非傳命之人；「唯佛獨明瞭」者如來功德佛自知，故唯釋迦知而傳之耳。「壽命」等者諸佛舉三難勸；「我善親友」者諸佛自言；「設滿世界火」等者，亦諸佛勸精進求而成二利也；「佛道」者自利廣濟；「生死」者利他，「諸佛告菩薩」句應貫徹於此處而看焉。</p>
            <p>「佛告阿難」已下舉二十二願成，釋迦自歎（勸自國眾生），遠承前生彼國者大利，近則與前偈諸佛告勸應，次勸勵濁惡眾生者，娑婆一化，不幹諸佛。又上約總勸，故雲「十方世界諸天人民」，今別勸勵，只雲「諸天人等」，改端更告彌勒，此中具三輩機類（開三輩為五善、五惡），在文可視。又與《法華》開顯釋迦章文意合，勘思之。</p>
            <p>次明胎化不同者，釋迦教之真化土也，無量壽佛放大光明者，光明、壽命所成土也，與前總勸應，故獨告阿難，至分別胎化者，合告二人，與前總別勸應，此中分別胎化者，二行得失炳如自見，以是真實教故也，即是從上三輩及「勸勵濁世文」中來，吾祖深察此等經旨，別出化身土，由此思之，《本書》六卷五法安立悉本于一部經意也必矣。</p>
            <p>次引十方往生，與前說偈相為始終，亦具二行機，在文可見。「佛告彌勒」已下付屬殷勤，有「設有大火文」，有「佛世難值文」，此非重累，上傳諸佛命，今則釋迦所自勸也。</p>
            <p>「如是見」而有「是故我法」等文；「如是作」者序分現相；「如是說」者彌陀因果如理說之；「如是教」者第十一願成已下諸佛道同之教，名之曰「如是教」，偈文雲「樂聽如是教」，亦雲「正法」是也。</p>
            <p>略明起盡竟。</p>
            <p>初序分中有二：初六成就，名「教起因緣分」，是證信序也；後現相請問發起序，名「請問發起分」。</p>
            <p>《淨影疏》雲：「序中文義雖多，義要唯二：一發起序，二證信序。佛將說經，先詫時處，神力集眾，起所說宗名為發起，興說為由名『發起序』（對如來所說立發起序）；證信序者，佛說經竟，阿難稟承，將傳末代，先對眾生言『如是法我從佛聞』，證成可信名『證信序』，以此證傳經為由，名『證信序』（對阿難所傳立證信序）。文中初言『如是我聞』是證信序，『一時』以下義有兩兼，若取本事起發之義（本事正說為本事，阿難引來對。）判屬發起，阿難引來證成可信，名為證信，義既兩兼，不可偏取。乃至（九右）『一時』已下義雖兩兼，對前一向證信序，故自下偏就發起以釋。」（已上）（《寶積經論》、《法華論》：佛住耆山，以山勝表法最勝。又《十地論》：此法最勝，故時處亦最勝，由之托時處，必兼發起義。又《智論》佛在何方為何人說，此為生信，舉經時處人，此為證信序。）</p>
            <p>准宗家釋，「一時」已下亦有發起義。《法事贊》雲：「與佛聲聞菩薩眾，同遊舍衛住祇園，願閉三途絕六道，開顯無生淨土門，人天大眾皆來會，瞻仰尊顏聽未聞。」（文）准釋，佛為開顯本願真實，與聲聞菩薩眾同心一時住耆山，故「一時」已下有發起序義。《鈔》指《事贊》者有其旨。《會疏》斥古《鈔》，以《觀經疏》分科例同此經者非當，望西《鈔》可見。</p>
            <p>又按：大權聖眾一時來會，佛見之現光相，阿難見異相請問，來會豈不發請問發起乎？又阿難引佛時處同聞眾證成可信，亦有證信義。雖同聞眾等亦有發起之義，而望請問發起，則發起義疏矣，雖有親疏，亦皆無非今經教起因緣，故今科「六成就」，總名「教起因緣分」也。</p>
            <p>《嘉祥疏》雲：「就序有二：初遺教序，二發起序。初遺教序者，正為證阿難傳佛語無謬，是證阿難經；發起序為證如來說經有其由序，逗物無謬，是證如來說經所以也。從初至『一時來會』是遺教文，從『諸根悅豫』下是親問發起序文也。」（已上）此亦「一時」已下為證信序。</p>
            <p>天臺為通序、別序，如《妙文句》一（四十）。妙樂雲：「又通序名通而體別，別序事別而義通。（通序者名通者，信聞等名通也，體別者，小乘如是等、大乘如是等依教別故；別序者事別體通者，乞缽獻蓋等事別而發行說法體通也。）義通故通有別序，體別故別在今經，故知今經者通別俱別，別有佛乘，以『如是等』不關諸經，方可得序名正宗之序，正名序家之正，一家相承三段可識。故釋『如是』竟，一部炳然云云」可准解。</p>
            <p>吉水用天臺，此經亦為通序（六成就）、別序（發起序）。六事通故，放光現瑞等經經各別故。依宗家則用證信、發起，依吉水則可用通序、別序。通序、證信序，六事攝為教起因緣分，依《智論》及《法華論》等，六事成就為證信序，六緣具必得教興，故名「六成就」，故知六成就亦教起因緣也。</p>
            <p>今就六成就五門分別：一明緣起；二明立意；三明開合；四辨本末；五釋文義。</p>
            <p>初緣起者，《大論》第二（二右）曰：佛般涅槃時，于薩羅雙樹間北首臥，將入涅槃，爾時阿難未離欲故，心沒憂海，不能自勝，爾時長老阿泥盧豆（摩訶摩耶同之，《大悲經》優波離教阿難）語阿難：「佛手付汝法，汝今愁悶，失所受事，汝當問佛：佛涅槃後，我曹雲何行道？（是一）誰當為師？（是二）惡性比丘雲何共住？（是三）佛教初首作何等語？（是四）如是等事應問佛。」阿難聞是事，悶心小醒，於佛末後臥床邊，以此事問。佛告阿難：我法寶藏初應作是說：「如是我聞，一時，佛在某方、某國土、某處林中。」何以故？過去、未來、現在諸佛如是故。（已上取意）由佛教故，一切經首得言「如是我聞」等也。</p>
            <p>二立意者，略有四義：</p>
            <p>一為斷疑故安此六句，如真諦三藏雲：（慈恩《玄贊》所引，又雲《勘集藏傳》亦有此說）依微細律，阿難當升高座結集法藏之時，其身如佛，具相好，若下座時，還複本形，眾見此瑞，還生三疑：一疑佛大師慈悲，從涅槃起，更為眾說法；二疑佛仙從他方來；三疑阿難轉身成佛。今為除此三疑，故安六句，是故阿難自稱「如是之法我從佛聞」，明知非是佛重起說，亦非他方佛來，又非阿難自身成佛，但以法力令「我」似佛故也。</p>
            <p>二為生信故，《智論》雲：「一切經初置時、方、人等，欲令生信心故。」</p>
            <p>三者為離過失故，《佛地論》雲：「應知說此『如是我聞』意，避增減異分過失，謂『如是法我從佛聞』，非他展轉顯示，聞者有所堪能，諸有所聞皆離增減異分過失，非如愚夫無所堪能，諸有所聞或不能離增減異分。結集法時，傳佛教者依如來教，初說此言，為令眾生恭敬信受，言『如是』法『我』從佛『聞』，文義決定無所增減，是故聞者應正聞已，如理思惟，當勸修學。」</p>
            <p>四為異外道，外道經初置「阿嘔」二字，（《百論》雲：「外道立「阿優」為吉。」《智論》雲：「梵王昔有七十二字以訓于世，眾生福薄，梵王吞啖卻七十字，在口兩角各留一字，是其『阿優』，亦雲『阿嘔』。阿無嘔有也。）今為異之，具安六句，令人信受，具如《探玄》第二等，今略說耳。</p>
            <p>第三開合不同者，或合為五句，以處合化主，舊師一說（光宅《法華疏》所出竺道生之義是也），上宮《維摩疏》同之。又依《佛地論》，合信與聞雲「總顯已聞」，故並為五事；或為六事，如《大論》等立信、聞、時、主、處、眾為六成就故；或為七事，開我之與聞為七，真諦三藏一說是也（《寶窟》所引）。雖眾說不同，《智論》、《法華論》等，淨影、天臺、嘉祥、賢首等釋家皆六事為定量，今亦從之，何者？如《般若燈論》偈雲：「前三（信、聞、時）明弟子，後三（主、處、眾）證師說，一切修多羅，法門皆如是。」（文）釋雲信、聞、時在弟子，佛住及眾就化主辨，但時雖可通佛說法時，聞法必由時機熟，故宜屬弟子。《寶積》、《法華》等《論》牒文言「佛住王舍大城」等，是亦以處、眾屬佛，亦此意也。</p>
            <p>第四本末者，分為四門：</p>
            <p>一本末差別門，謂根本經所明利他深廣信心也，碩異乎他末教所勸信心，故曰「與一代諸信，弘願信樂猶難」等，例如天臺言「通序名通而體別，體別故別在今經，故知今經通別俱別，別在佛乘，以如是等不關諸經」等，可准知。</p>
            <p>二從本起末門，謂大小、權實、偏圓，所明各各淺深不同，為機不堪，隨機覆相說之，如天臺有四教「如是」，華嚴有五教「聞」。</p>
            <p>三攝末歸本門，謂始從《華嚴》終至《涅槃》，一切諸經「如是」悉歸此根本修多羅一實真如海，成他力大信耳。</p>
            <p>四本末無礙門，良由法體無礙德故，與一代末教融通無隔，以是義故，《信卷》引《華嚴》〈賢首品〉、《涅槃》無根信等，以彰弘願一乘之德等，宜准知，此中信成就「如是」，餘五事亦例，思之。</p>
            <p>第五釋文義者，此中六事合為二：一合五事；二開徒眾，總為六事成就。初五事者：</p>
            <p>我聞如是.一時.佛住王舍城耆闍崛山中.</p>
            <p>一聞成就，言「我聞」是也；二信成就，雲「如是」是也；三時成就，言「一時」故；四「佛」者，主成就也；五「王舍城」等是處成就也。</p>
            <p>初「我聞如是」者，按《小經》貝本雲……「我聞」是聞成就，「如是」者信成就，總雲「我聞如是」，他經或稱「聞如是」，言「如是我聞」，此經及《中阿含》等雲「我聞如是」，亦是譯家意樂故。</p>
            <p>天臺雲：經本不同，前後互舉耳。蓋惟晉、魏以前譯多雲「聞如是」，至秦羅什譯《法華》雲「如是我聞」，自此相厽以為定式也，謂「我曾從佛親聞其佛如是所說言教」，是標信順所聞之法，故曰「我聞如是」。</p>
            <p>次別釋者，先釋聞成就，阿難將欲傳之于未聞，言「我聞說」，不言「我說」，標自飡受，「我」之言簡他故，無我而用流布我，故《大論》（廿三）雲：「佛法中一切無我，佛弟子等雖知無我，隨俗說我，非實我。」（文）聞者，飡受所說也。何故不言耳聞耶？廢別就總，故言「我聞」，又聞者因緣法，根、境、識和合，意方飡受，故雲「聞」也。又如《法華疏》一上（十六）明七義。</p>
            <p>後「如是」者，信成就也。</p>
            <p>《大論》一（十九）曰：問曰：諸經初何故稱『如是』語？答雲：佛法大海，信為能入，智為能度，『如是』者即是信也，若人心中有信清淨，是人能入佛法，若人無信，是人不能入佛法，不信者言是事不如是，信者言是事如是等。</p>
            <p>問：為是信體，為是信相？</p>
            <p>答：是信相而非信體。以外發言稱此事如是，即表內心有誠信故，《論》雲「如是者善信相也」。</p>
            <p>問：為是能信，為是所信？</p>
            <p>答：佛法大海，信為能入，則知是能信也。若言此事如是，則此事屬於所信，故知「如是」言具含能所。</p>
            <p>問：為是通信，為是別信？</p>
            <p>答：通，唯信佛法之通理，而不信外道之邪，是通也。然就教大小、權實，亦應論其信不同，故別也。</p>
            <p>問：為局阿難信，為是通餘人信？</p>
            <p>答：自信教人信，經家自信，而傳使眾生能信也，可知。</p>
            <p>此《法華祥疏》就《大論》文重重解釋，大發《論》意也。又《理趣分述贊》舉五個釋，可往撿。</p>
            <p>約今宗義，《序分義》雲：「『如是』二字即總標教主能說之人，『我聞』兩字即別指阿難能聽之人。」（文）</p>
            <p>今謂：「我」者阿難自指之辭，傳持佛語之人也；「聞」謂聞具足；「如是」者信具足。《信卷本》引《如來會》雲「佛之勝惠莫能量，是故具足于信聞，及諸善友之攝受，得聞如是深妙法」等，阿難具足成就信、聞故，聞「如是」深妙法（若聞深法），故雲「我聞」也。「聞」者，聞持之義、飡受義，諸經之「聞」歸此經「聞」，此經所說在「聞」字，本經之中或雲「若聞深法」，或曰「聞名欲生」，又雲「若聞精進求」，又「複聞無量壽佛聲」，又曰「其有得聞彼佛名號」，又「聞斯經者，於無上道，終不退轉」，又「若聞此經，信樂受持」，又「長老阿難，一切大眾聞佛所說」等。諸說、諸聞唯歸一聞，謂「聞其名號」，阿難傳此佛語，故雲「我聞」。</p>
            <p>今家釋雲：「聞者，聞佛本願無疑曰『聞』，又聞者，顯信之言。」（《一多證文》）《信卷》言：「聞者，聞佛願生起本末無有疑心。」（文）此皆於斯法門無一亳疑說以為聞，此乃傳法聖者聞持深法，領得佛智，曰「我聞」也。</p>
            <p>「如是」者，乃弘願信心成就。今家釋雲：「三經大綱雖有顯彰隱密等之義，彰信心為能入，故經始稱『如是』，如是之義則善信相也。」</p>
            <p>今按：三經以金剛信心為最要，此乃襲《大論》及《注》，彰此經「如是」弘願信心也。由此言之，「如是」者：</p>
            <p>一機法相稱曰「如是」，謂機能契法為「如」，即是「南無歸命」之義；法能融機，其益不謬為「是」，乃「阿彌陀佛者即是其行」，下文雲「應當信順，如法修行」是也。</p>
            <p>二釋迦所說如彌陀本願說無謬曰「如是」，下文雲「是故我法如是作、如是說」是也。「如是說」者，說彌陀因果、本願之生起本末，是雲「如是說」，阿難信此說無疑稱「如是」，以己聞信，傳之未來，使一切眾生聞信本願生起本末，曰「如是我聞」也。</p>
            <p>問雲：阿難是佛成道夜生，年二十方為佛弟子，年至三十命為侍者，其二十年已後，經是親聞勿論，其未為侍者已前二十年中所說之經，如何聞持，言「如是我聞」耶？</p>
            <p>答雲：此有親聞、傳聞不同，若依小乘有二說：</p>
            <p>一雲：二十年已後，經是親聞，已前是傳聞。《法輪經》雲：（出《雜阿含》十五失名附東晉錄）阿難結集時，自說偈雲「佛初說法時，爾時我不見，如是展轉聞，佛遊波羅捺，為五比丘眾，轉四諦法輪。」故知已前非親聞也。（《佛本行經》及《阿含》、《智論》等此意也）</p>
            <p>二雲：皆是親聞故，《薩婆多論》雲：「阿難為佛侍者時，請願雲：佛二十年中所說之經，悉為我說。」《毗尼母論》亦同此說，故知總是親聞。（《報恩經》、《六賢愚經》等意同）</p>
            <p>若依大乘，一切皆親聞。亦有二義：</p>
            <p>一佛重為說，如《勝鬘經》等，佛還本處，重為阿難說。又如《大悲經》中，佛總重說，故是親聞。</p>
            <p>二阿難常聞故，《涅槃經》雲：「阿難多聞士，若在若不在，自然能解了，常與無常義。」又雲：「阿難得覺位三昧，佛所說經，遠近常聞。」（《金剛華經》及《舍利弗經》、《十二遊經》等同意）又《仁王青龍疏》上之一（廿六）以四義釋：一本願力故，二佛加持力故，三依三昧力故，四聞法力故云云。</p>
            <p>三、言「一時」者，時成就也。時有二種：一迦羅時，二三摩耶。迦羅是即時，如年、月、日、時等；三摩耶是假時，見陰界入生滅，假名為時，無別時體。《大論》一（廿八）曰：除邪見故說三摩耶，不言迦羅云云。</p>
            <p>「一時」者，為化之辰，因之為時。「一」者揀異余時，說經之時無量故，揀余言「一時」。如《涅槃》說「我于一時在王舍城，與彌勒菩薩共論世諦」、「我于一時在恒河岸」等。（《影疏》）此「一」言簡別之辭也。</p>
            <p>又可，「一」有共之義、究竟之義。《小經貝本》……《佛地論》雲：「說聽究竟總言一時」（文），此共一義也。……肇法師雲「法王啟運嘉會之時」（文），《探玄》雲：「初『一時』者，依《佛地論》，或一剎那，或多相續，但取說聽究竟，是故總名假立一時。」（文）例如事究竟為「一念」，今願王啟悲運機緣順熟，法王乘時欲開本懷，時究竟故言「一時」，是故三摩耶之上加……句，譯場諸師含梵義譯出耳。《祥疏》有二釋，後義甚非也。</p>
            <p>四、「佛」者主成就也，《瑜伽倫記》第十上雲：「若依梵本，一切經首皆言『薄伽梵』，不著『佛』言，末後亦無『世尊』號也。」（文）由此思之，梵本不舉十號等，皆言「婆伽梵」，譯家使方俗易知，省略或雲「佛」，或雲「世尊」，佛陀、世尊梵名本不同，德名別耳。是以《大品經》等雲「婆伽梵」，《華嚴》、今經等並稱「佛」。</p>
            <p>《智論》二（十六）：雲何名「婆伽婆」？「婆伽」秦言德，「婆」雲有，是名「有德」；（是一，《探玄》曰總）複次「婆伽」名分別，「婆」名巧，巧分別諸法總相、別相故；（是二，智德）複次「婆伽」名名聲，「婆」名有，是名「有名聲」，無得名聲如佛者故；（是三，福德）複次「婆伽」名破，「婆」名能，破淫怒癡，故為「婆伽婆」。（是四，斷德）乃至問曰：婆伽婆止有此一名，更有餘名？答：佛功德無量，名號亦無量，此名取其大者，以人多識故，複有名「多陀阿伽陀」等乃至廣說。此乃智斷福德具足德名，故名「有德」，舉此以攝諸德，故舉此德名。</p>
            <p>又《佛地論》有六義，頌雲「自在熾盛及端嚴，名稱吉祥與尊貴。」具斯六種，總號為「薄伽婆」。</p>
            <p>此一名總攝眾德，餘名不爾，是故經首皆立此名，此彰能說教主德名也，婆伽梵有八囀，如《梵章》。</p>
            <p>慈恩《小經疏》雲：「准諸經梵本，皆稱本師名『婆伽梵』，佛教安置，以此一言含眾德故，翻譯之主意存省略，隨方生善，故稱『佛』名。」（文）可准知。梵言「婆伽梵」，譯主會意，或為「世尊」，或為「佛」，佛是能證得之體，體所具德名「婆伽婆」故。</p>
            <p>《智論》二（廿六）雲：「複次佛有二事：一大功德神通力，二第一淨心諸結使滅。諸天結使不滅故，心不清淨故，有福德而神通少；二乘雖結滅心淨，福德薄故勢力少。佛二法滿足，故勝一切人，婆伽婆名『有德』。」（文）</p>
            <p>《仁王青龍疏》引天親《真實論》，（真諦譯）以十義明唯置佛號，可往撿。</p>
            <p>所謂「佛」者，具曰「佛陀」，存略為「佛」，此翻雲「覺者」。謂菩提是所覺之稱，女聲囀，佛陀是能覺智，男聲囀，故雲「覺者」。</p>
            <p>《大論》二（廿五）雲：「複名『佛陀』，秦言『智者』，知何等法，知過去、未來、現在眾生數、非眾生數、有常、無常等一切諸法，菩提樹下了了覺知，故名為『佛陀』等。」</p>
            <p>「覺」謂覺察、覺悟義，《佛地論》雲「如蓮華開，如睡寤」等，此初覺所知，後覺煩惱，或二覺謂自他滿，即有覺者名覺者。（《探玄記》二之八）</p>
            <p>五者「住王舍城」等者，處成就也。《觀》、《小》二經雲「在」，今《經》曰「住」。《觀經台疏》雲：暫時曰「在」，久停名「住」。此一往耳，在住無異。《序分義》初牒雲「從一時佛在下」，後牒雲「從在王舍城下明遊化之處」，初屬能住，後屬所住，能所並取耳。</p>
            <p>今按：於處中「在」皆第七囀聲分境依，但是依轉聲譯出「住」、「在」中之字，非梵本別有「住」、「在」梵語，但於城山中，佛與大眾遊於此說法之義也。然有引《大日經疏》三「僧坊梵音毗訶羅，譯為住處」者，未可也。故能所並通，今所言「住」者，遊化居止之義。《玄贊》一（四十四）雲：「遊化居止名之為『住』，『住』者，居止、遊化、安處之義也，居止在山，遊化在城中，佛依此中游化安處。古人因此解聖、天、梵、佛等『住』，住名雖同，義意全別，語深義幽之處曾不屬心，名同理別之文虛張援據，此為未可也。」（文）宗家分境界、依止二住者，（良賁《疏》引，真諦全同）其義相似矣。</p>
            <p>《大論》第三（初）云云：何名住？四種身儀坐、臥、行、住是名「住」王舍城；又以怖魔軍眾，自令弟子歡喜，入種種諸禪定，故在是中「住」；複次三種住：天住（六欲）、梵住（梵天乃至無想）、聖住（佛、辟支、羅漢），是三住中，住聖住法，憐湣眾生，故「住」王舍城；複次佈施、持戒、善心名天住，慈、悲、喜、舍名梵住，三三昧名聖住，佛於聖住法中住；複次四種住：天住、梵住、聖住三住如前說，佛住者，首楞嚴等諸佛無量三昧，十力、四無所畏、十八不共法、一切智等種種諸惠，及八萬四千法藏度人門，如是等種種諸佛功德是佛所住處，佛於中住。（已上）</p>
            <p>此四複次中，初是外住，後三是內住，三中初二通人天三乘，後中佛住為最，佛內住於佛住，故外住王舍城。</p>
            <p>今約宗義，佛住之名通而義別，謂今佛內住無量壽別德，故外住王舍城，行如來德，所謂「住大寂定行如來德」也，下經說五德相是也。</p>
            <p>「王舍城」者，《吳譯》雲「羅閱祗」，《應音》三（十右）：「按《阿闍世王經》雲『羅閱祇』，晉言王舍城是應訛也，正言『羅閱揭黎醯』，『羅閱』義是料理，以王代之，謂能料理人民也，『揭黎醯』此雲舍中，總名『王舍城』，摩伽陀國中城也。」(文)</p>
            <p>《西域記》雲：言曷羅闍姞利呬城，唐雲王舍，梵語雜名「羅惹訖哩（二合）呬」，雲王舍，「曷羅」是囉字卷舌聲，「囉闍」又羅惹同，此雲王，「姞利呬」亦訖哩呬，同舍義。《應音》：揭黎醯雲舍中是也。醯…呬…同第七囀聲，故雲中中與處同所遊之境，故含城義，非別有城梵語（伽羅雲城）而爾，是囀聲之法，故譯者加「城」言。天臺雲：「王舍城者，天竺稱羅閱祗伽羅，羅閱祗此雲王舍，伽羅此雲城。」（文）</p>
            <p>問：所言王舍城者，為是上第城（舊城），為是寒林城（新城）？</p>
            <p>答：古來二說，一雲上第地也，《法華論》雲：「如王舍城，勝餘一切城舍故，顯此法門最勝義故。」《祥疏》雲：「雲何勝一切城？《別傳》雲：『五天竺同十六大國，五百中國，十千小國，有六大城，而王舍城最大。』寒林是不祥地，何言勝餘最大乎？況寒林城未生怨王治國已後所築，故爾前所說經所舉王舍城者，即是上第城也。」</p>
            <p>一義雲寒林城也。瓶沙王都初在上第，自犯火災咎，後遷寒林，名王舍城，當住城故知寒林也。《西城記》云云，具如《傳通序記》一（三十九）。</p>
            <p>今謂上第城也。《大論》三（九紙）雲：「閻浮提四方中，東方為數始，摩訶陀國最勝，摩訶陀國中王舍城最勝，是中有十二億家。佛涅槃後，阿闍世王以人民轉少，故舍王舍大城，其邊更作小城，廣長一由旬，名『波羅利弗多羅』（新王舍，即波吒厘也。），猶尚于諸城中最大，何況本王舍城。」（文）本王舍城者，上第舊城也，更作小城者，寒林新城也，此既佛滅後闍王築之，佛何住後城乎？今正佛所住處，明知上第城也。</p>
            <p>《慈恩傳》雲：「王舍舊城處摩揭陀國之中，古昔君王多住其內，其地又生好香茅（勝上吉祥），故取為稱。」（矩奢揭羅補羅城，唐雲上茅宮城）四面皆山，峻峭如削，西通小徑，北有大門，東西長，南北狹，周一百五十餘裏。（日本廿五裏）其中更有小城，周三十餘裏，（五裏）乃至宮城東北行十四裏，（二裏半）至結栗陀羅矩吒山。乃至次東北（本城北門）三四裏，至曷羅闍姞利呬多城。（此雲王舍闍王所築，立王舍城名，改舊名）內城周二千餘裏，而有一門至無憂王遷都波吒厘以城（新王舍）施婆羅門（波吒裏在新城北，恒河南，至阿輸伽王都此）。」《玄贊》一（四十五）全同之，舊城新城以可見。</p>
            <p>然就舊城得名種種不同，一《楞伽經》說駁足王與千王共立舍城都五山中，名王舍城。</p>
            <p>《大論》第三（二紙）有三說：摩訶陀國王有子，一頭兩面四臂，即裂其身首，棄之曠野，羅剎女（闍羅）合身而乳，養大成人，力能並兼諸國，王有天下，取諸國王萬八千人，置此五山中，以大勢力治閻浮提，因此山名王舍城（是一）；複摩訶陀國王城失火，至七議欲易處，更求住處，見此五山周匝如城，即作宮殿住，故名王舍城（是二）；複次往古此國王名「婆藪」，論議入地死，其子名「廣事」，嗣位為王，由空中告聲，田獵見五山，作舍住此中，已後次第止住，因名王舍城（是三）。</p>
            <p>《序分義》說云云，此與《大論》第二說相近。又《淨影疏》雲：「此城古昔多有王住，名王舍城。」（是四，此說通諸說。）</p>
            <p>又《祥疏》雲：「且依一解，古昔有一國王，名為普明，在舍城中治化，有一尼乾子，與比丘諍競，詣王決判，時王曲就人情，尼乾得理，比丘不合，則呼天扣地，其夜宮城隱沒，唯除太子東宮不沒。國人還複，舉太子正，以見父王無常，不肯就位，則共二大臣詣山隱學，一宿之中，天神感之，為王造城郭舍宅，國人別號為『王舍城』。自是以來于中立國，相續至今，國名『摩訶陀』，城名『王舍城』。」（是五，此與《大論》婆藪緣近。）</p>
            <p>又《妙經疏》中一說雲：「駁足得道，千王放赦於其地，故名地為王赦，而經家借音為屋「舍」字。」（是六）</p>
            <p>又《西域記》：頻婆娑羅王失火，為先約移寒林，因名王舍。（是七）</p>
            <p>如是諸說不同，是皆經論異傳耳。</p>
            <p>「耆闍崛山」者，淨影雲：此翻名為靈鷲山也，此山多有靈仙居住，故名為靈；亦有鷲鳥居止此山，故名為鷲。（此合仙鷲為處名，有所據乎？）又亦為鷲頭山（《大論》雲：「耆闍名鷲，崛名頭。」），多有靈鷲居此山頂，名鷲頭山。（依《大論》第二說）又此山頂似鷲鳥頭，名鷲頭山。（依《論》初說）《應音》七雲：「耆闍崛山，或言揭黎馱羅鳩胝山，皆訛也，正言姞栗陀羅矩陀山。（《琳音》一（五）：紇哩二合，馱囉二合，屈吒）此譯雲鷲台，又雲鷲峰，言此山既棲鷲鳥，又類高臺也。舊譯雲鷲頭，或雲靈鷲者，一義也。又言靈者，仙靈也，按梵本無靈義，依《別記》雲：『此鳥有靈，知人死活，人欲死時，則群翔彼家，待其送林，則飛下而食，以能懸知，故號靈鷲山。』」（文）</p>
            <p>《西域記》雲：「如來禦世垂五十年，多居此山，廣說妙法，頻婆娑羅王為聞法故，興發人徒，自山麓至峰岑，跨谷淩岩，編石為階，廣十余步，長五六裏，中路有二小率堵婆：一謂即王至此，徒行以進，一謂退凡，即簡凡人，不令同往。」（已上）</p>
            <p>王舍城通舉城，五山繞城，勝餘城故，耆山別指所住處，簡別餘處，故雲「王舍城耆闍崛山中」也。</p>
            <p>問：摩訶陀國有婆羅奈等大城，佛何故多住王舍城及舍婆提城耶？</p>
            <p>《大論》三（五）以十義揀：余城邊國故，二城中國故；二余城弊惡人多，善根未熟故；三知生地恩故，住舍衛報法身恩，故住王舍；四王舍城多精舍，而坐禪人之所宜，故多住；五王舍城六師等怨家多故；六頻婆沙羅王願請佛之處，故多住王舍城；七王舍城人廣學多識，故多住；八帝釋及八萬諸天應在此得度故；九豐樂，乞食易得故住；十王舍城在山中，閑靜故多住乃至廣說。</p>
            <p>又《論》三（十一）問雲：（有五複次釋住耆山）餘更有四山，鞞婆羅跋恕等，何以於五山中多在耆闍崛山？</p>
            <p>答雲：耆山於五山中最勝故，雲何勝？此山精舍近城而難上，近城故乞食不疲，難上故雜人不來，故多住此，不在餘處；（是一）複次，是耆山福德吉處，諸聖人喜住處，佛為諸聖主，故多住；（是二）複次，耆闍崛山是三世諸佛住處故；（是三）複次，是中清淨有福德閑靜故，一切諸佛行處，十方諸菩薩讚歎恭敬，八部大力眾神所守護恭敬供養處，故諸大乘經多在此山說；（是四）複次，是中十方無量智慧福德力大菩薩常來見釋迦牟尼佛，禮拜恭敬聽法故，佛多在此說摩訶衍經。（是五）</p>
            <p>《大寶積經論》一（三紙）：「問雲：何故此法唯王舍城說，非餘城廓？答曰：釋此法門法王住處故，喻如王舍，王所止住故明王舍，此法門亦複如是，法王住處釋成此義，故說住王舍城。問曰：何故唯在耆闍崛山，非余方中？答曰：說此大乘法，比于聲聞、緣覺乘中增上義故，增上自利利他行故。」（文）</p>
            <p>《法華論》雲：「耆闍崛山勝余諸山，佛在於此說，顯此法最勝。」</p>
            <p>今總中取別，顯此法奇特最勝之法，故雲「佛住耆闍崛山中」。</p>
            <p>二開徒眾二：一聲聞眾，二菩薩眾。初中亦二：一唱數歎德，二列上首名。此初：</p>
            <p>與大比丘眾.萬二千人俱.一切大聖.神通已達.</p>
            <p>自下明大眾雲集，略以六門分別：一者來意，二者眾數，三者辨類，四者前後，五者權實，六者釋文。</p>
            <p>初來意者，謂來意致也，此有十義：</p>
            <p>一彰助成阿難傳經可信故，與此等勝人俱同聞故；</p>
            <p>二彰此經最勝故，以此眾無與等故，譬如見雨大而知龍大也；</p>
            <p>三彰威儀具足，以此等大眾恭敬圍繞瞻仰故；</p>
            <p>四彰重聞歡喜故，此等大眾皆是過去已曾修習此法故，今來為重聞歡喜來會莊嚴；</p>
            <p>五彰引攝方便故，列小引小，列大引大，以攝入弘願一乘海。又列賢護等居家者，明不事出家發心，不標舍家棄欲也；</p>
            <p>六彰助佛揚化，如阿難禮見彼國，而除將來疑惑，彌勒今得值佛，複聞無量壽聲，心得開明，言「受佛重誨，專精修學，如教奉行，不敢有疑」等，皆是助揚佛化也；</p>
            <p>七彰彼此同儀，准過去法藏發誓時，此會亦應有天龍八部等，彼言「諸天魔梵龍神八部大眾之中」等故。何故但二眾無餘眾耶？但以准擬彼土故，極樂界中唯二眾，以彼移此，故譯家不列餘眾，唯出大、小二眾耳，理實容有故，《莊嚴經》雲「並天龍」等；</p>
            <p>八彰精進求法，「東方偈」雲「若聞精進求，聞法能不忘」，不但此土大眾，十方不可計菩薩大眾雲集，精進求此法也；</p>
            <p>九彰一代勝會故，《華嚴》剎塵數菩薩來集而不列聲聞，《法華》集十方分身而二乘開會為本。今則不爾，菩薩勿論，其諸聲聞皆是神通已達大聖，乘願來莊嚴此會，主伴同心顯特留一經，不但釋迦本懷，此等大聖出現穢國本懷亦滿足於此，主伴出世本懷一時滿足者，一代經中無可比類，唯此一經希有最勝之妙典也；</p>
            <p>十彰佛願廣大故，所列大眾皆是佛願回向之所然，故下「歎德文」雲：「善立方便，顯示三乘，於此中下（聲聞菩薩），而現滅度，亦無所作，亦無所有，不起不滅，得平等法。」（文）在菩薩義通聲聞眾，當知此等聲聞、菩薩皆乘還相不可思議力，開示悲願一乘，開甘露門，遠潤法滅眾生。《序分義》雲：「依悲化開顯智慧之門，然悲心無盡，智亦無窮，悲智雙行，即廣開甘露，因茲法潤，普攝群生也，眾聖齊心，皆同指贊。」此意也。</p>
            <p>上來列二眾之來意，粗如爾。</p>
            <p>二眾數者，《漢譯》雲：「與大弟子千二百五十人，（《觀》、《小》二經亦同之。由最初得道舉千二百五十人，在會眾不必然）菩薩七十二那術，比丘、比丘尼五百人，清信士七千人，清信女五人，欲天子八十萬，色天子七十萬，遍淨天子（色界第三禪）六十那術，梵天（色界初禪主）一億，（《唐譯》經末雲「乃至阿迦膩吒天皆作種種供養」，則知色界諸天具在。）皆隨佛住」等。</p>
            <p>《吳譯》雲：「有摩訶比丘僧萬二千人，乃至諸比丘甚眾多數千億萬人，悉諸菩薩阿羅漢無央數不可複計，都共大會。」</p>
            <p>《魏本》：「大比丘眾萬二千人，菩薩不可稱計，一時來會。」（此中准經末文，有他方來菩薩。）《唐譯》同之。</p>
            <p>《宋譯》唯列大比丘眾三萬二千人，其菩薩眾略而不出，至經末雲：「爾時，尊者阿難及慈氏等，並天龍八部一切大眾，聞佛所說」，以後顯前，亦無有異，雖依經末有小益，唯列聲聞，而似回小為本，何以得知？《大論》四（三左）雲：「大乘經初菩薩眾、聲聞眾兩說，聲聞經獨說比丘眾，不說菩薩眾。」《探玄記》料簡之雲：「小乘經中獨列聲聞者，《阿含》等經也，大乘經中特列聲聞，為使小機回心故，《金剛般若經》等也。」由此思之，《宋譯》唯說小乘者，為使回心也，此經中有聲聞無數願故爾耳。</p>
            <p>又《魏》、《唐》經唯列聲聞、菩薩二眾，而不及餘人天者，蓋以餘人天不足表顯彌陀還相願意故，又非所與知此經之大事因緣故，又欲示現此經唯為未來，故唯二眾，不列人天雜眾。然又准經文，（《宋譯》雲天龍八部等故）非雜眾都無也，思之。</p>
            <p>三、辨類者，天臺釋《法華》用四義：謂發起、（彌勒、文殊等知機察時，系揚發動成辨利益）影響、（往古諸佛法身菩薩隱其圓極，匡補法王）當機、（宿植德本，緣合時熟，不起於座得道。）結緣。（過去根淺覆漏汙雜，雖見佛聞法，但作未來得道緣也。）如《文句》五（三十五）明。</p>
            <p>如賢首《華嚴旨歸》具明十眾，此等釋相就其經所顯辨，各有意致。</p>
            <p>今就此經明之，《法華論》上（二左）明眾成就有四種義（一數成就；二行成就；三攝功德成就；四威儀如法成就。）中行成就者有四種：</p>
            <p>一者謂諸聲聞修小乘行；</p>
            <p>二者謂諸菩薩修大乘行；</p>
            <p>三者謂諸菩薩神通自在，隨時示現能修行大乘。如颰陀波羅菩薩等十六大賢士，具足菩薩不可思議事，而常示現種種形相，謂優婆塞、優婆夷、比丘、比丘尼等；（不定行）</p>
            <p>四者謂出家聲聞，威儀一定，不同菩薩故等。</p>
            <p>彼行成就中，雖有四句，唯是三句，以其出家聲聞攝於前小乘行故。准彼釋此，或分為三類：與大比丘眾等者是一向小乘行，普賢、妙德、慈氏菩薩等是一向大乘行，賢護等十六正士是為不定行也。</p>
            <p>或攝為二：一謂初大、小二眾並此方常隨之眾，二謂以經末文（及十方來等）視之，則一時來會中可有十方來菩薩，此他方影響眾也。</p>
            <p>或攝為一，此之根本修多羅會，彌陀願智所巧莊嚴故，若聲聞，若菩薩等，唯是同一不動眾，為大悲故種種示現，本覺明瞭，譬如須彌山王，為毗嵐風所吹而散壞為微塵，可知。</p>
            <p>四前後者，就先列小後菩薩論其前後。</p>
            <p>《淨影疏》上（十右）以四義分別：謂近遠、形相、約教、多少。（《維摩疏》亦同之）《仁王賁疏》等亦言前後，論家中《寶積經論》但明先聲聞之由耳，其餘未見有之。</p>
            <p>余按梁光宅《法華疏》雲：今就此同聞眾中，自有三段，第一先列聲聞眾，第二「從菩薩摩訶薩」以下即列菩薩眾也，第三從「爾時釋提桓因」下訖「退坐一面」列凡夫眾也。但眾（私按「經」字歟）來之始，未必如此，黑白前後，無歸（私按是一句，恐有脫誤字。）次第益。是出經者比次前後，令修然可視，又欲分別高下，目銘凡聖，致使有此次第也。又意致（出經者意致）尋求則有事有理，所言事者，聲聞常在佛左右，旦夕承奉，不辨于遊方益物，唯護戒清淨，形迹交密，是故在前而列，尚其親密之懷；菩薩既以慈悲為先，荷護度人為誓，無方利物，化佗為務，不得常在佛側旦夕侍覲，形迹交疏，於中而列也；凡夫進則不及菩薩，退則有謝聲聞，唯以五塵自物，（私按「縛」字歟）受愛染為累，是故經家貶其凡猥，在後而列也。理者，聲聞背生死苦，樂涅槃樂，凡夫樂生死苦，背涅樂，是故聲聞在前，凡夫在後。何以知然？聲聞之人為三毒所惱，八苦所煎，是故棄背生死之苦，樂求涅槃樂。凡夫愛著有為，憎壞無為。菩薩則兩舍居空，雖樂涅槃，不同聲聞畏生死苦，自求涅槃，雖樂生死，不等凡夫有愛著之心，但為求化他，常求利物。是故《維摩經》言「不舍有為，不住無為。」此之謂也。（已上）</p>
            <p>由此思之，來會之始何論前後次第，其論前後者在經家，尋其經家意致，而作事理二釋明前後者至矣盡矣，淨影等分別亦不過此，故具引之。</p>
            <p>五權實者，凡諸經中，對揚法化者，多是權示，況斯經乎？是以一家相傳，《大經》明法真實，機則權示，《觀經》明機真實，法則方便，以《大經》法正被《觀經》機，故下三品造惡凡夫即為今《經》當機，鸞師釋《論》主「普共諸眾生」，而連引第十八願成及下下品文，即此意也。</p>
            <p>然三經中，《觀》、《小》二經小眾是實，菩薩為權，如《序分義》中。（如《序分義》，且就文解，若約義，則從《大經》開顯實義，則聲聞、菩薩一切皆大聖權者。）但以斯《經》獨明本願生起本末，故所列二眾皆是權仁，准擬彼國而莊嚴此會，其義至經末「彼此互見文」方彰矣。下經說二十二願成就雲「除其本願為眾生故」等，欲度脫一切眾生，示現種種身，或成聲聞身，或為菩薩，攝化十方。是故次文說「阿難，彼佛國中諸聲聞眾身光一尋，菩薩光明照百由旬。」此乃從還相回向願來，為度脫一切，故來莊嚴此會，彼國因順余方，故列聲聞、菩薩名，此界准擬彼國，故唯列聲聞、菩薩二眾，至「阿難禮見文」，此會四種一時悉見（見彼國菩薩聲聞大眾），彼見此土亦複如是（彼國眾見此土聲聞菩薩大眾）。故知准擬彼國故莊嚴此會。然則，此會聲聞菩薩皆是願海所現之權眾耳，是故次下歎德，約文則唯約菩薩，約義則泝前聲聞眾，如幻自在，種種示現，莫不皆是不動三昧應用，因果分位，入真之路斯闡，主伴齊心，特留之慈方顯。</p>
            <p>由此言之，斯經不但釋迦出世本懷，所列一切大聖，無央數恒沙眾出興之致一時成滿，一代勝會，其在斯乎！其在斯乎！</p>
            <p>六者釋文者，初一句唱數，後句歎德也。</p>
            <p>「與」者兼義、並義、共義。淨影雲：「約佛以明其眾，以佛身兼彼稱之為與」，宗家曰「佛身兼眾故以名為與」，（兼義）《理趣分疏》雲「兼、並及會之義」，（並義）《大品》雲「共摩訶比丘僧」，《大論》三（十四）雲：「共名一處、一時、一心、一戒、一見、一道、一解脫，是名為共。」（文）</p>
            <p>按：與、俱二字合為共。《搜玄》一雲：「與俱者二義：一佛與俱，與之俱說故；二傳法與俱，與之俱聞故。」《探玄》同之。</p>
            <p>《青龍疏》雲：「俱者同一時之義、同一處之義。問：與、俱二言此有何別？答：以佛兼眾故稱為『與』，將眾就佛故說為『俱』；又將此對彼名之為『與』，彼自同時名之為『俱』。」（文）</p>
            <p>「大比丘眾」者，《大論》雲：「摩訶秦言大，或多，或勝，雲何大？一切眾中上故，天王等大人恭敬故，是名為大；雲何多？數至五千，故名多；雲何勝？一切九十六種外道論議能破，故名勝。」（文）</p>
            <p>真諦三藏雲：「眾多名大，猶言大群；又德難量為大，猶言大山；又修道勝無比故，猶言大王。」（《法華祥疏》一引）</p>
            <p>又《序分義》聲聞眾中有九：（雖文曰九，而八大耳）一總大，（與者佛兼眾，故不壞假名，《論》雲：一切經首何故列眾，示現如來大威德，故與佛俱，豈非大哉！）二相大，（言比丘威儀相勝故。）三眾大，（僧伽此雲和合眾，受具戒前三果名小比丘，第四果及利根羅漢名大比丘眾。）四耆年大，（言上首故。）五數大，（言萬二千人故。）六尊宿大，（言尊者故。）八者內有實德大，（言一切大眾等故，外現聲聞，內秘菩薩。）九果證大。（外現聲聞內證與佛等故。）</p>
            <p>又可，大者大性，舉所屬大比丘性，顯有眷屬也。</p>
            <p>「比丘」者，新雲「苾蒭」。《智論》雲：「比丘名乞士，清淨活命故。又『比』名破，『丘』名煩惱，能破煩惱故名『比丘』；又『比』名怖，『丘』名能，能怖魔王及魔民故。」（已上）</p>
            <p>《業疏》三上（初）雲：「比丘者，中天梵音，此方無譯可以陳相。如水火等，彼此同體，以名目之，得其實也。『比丘』不爾，元出中梵，本音號曰「掿蒭」，此傳訛轉曰『比丘』也。初翻『怖魔』，次雲『乞土』，後雲『破煩惱』，或以功能者令魔怖也，明本志者為怖於魔也云云。」</p>
            <p>《麟音》五（四左）雲：「梵語不正也，應雲『苾蒭』，此雲：怖魔一、乞士二、淨命三、淨戒四、破惡五也，具此五義，故存梵語不譯也。」《影疏》同之。</p>
            <p>「眾」者，梵「僧伽」，此雲「和合眾」，理事二和得「眾」名也，或四人已上為「眾」，或三人已上名「眾」。西天有兩說：《大論》三（十六）雲：「僧伽，秦言眾，多比丘一處和合是僧伽，乃至一比丘不名為僧，除一一比丘亦無僧，諸比丘和合，故僧名生等。」（文）《小經貝本》雲……此第六聲轉，多言呼。則詮此大性苾蒭眾各有眾多眷屬等也。</p>
            <p>「萬二千人」者，標大數，《漢譯》及《觀》、《小》二經言「千二百五十人」，《宋譯》雲「三萬二千人」，《吳》、《唐》兩本與今本同雲「萬二千人」。舊《鈔》雲：「《覺經》別舉本外道類，今經總列一切聖者，《莊嚴經》亦爾，此是譯者意樂不同。」</p>
            <p>有《記》雲：「或列千二百，或標萬二千等，皆必隨其一類而標大數而已，何必人數局之耶！故千二百人是依本外道類而標數焉，萬二千依佛宿世化諸仙人之一類而標數也。《雜寶藏經》雲：「昔迦屍國有名夜兒達多，出家學仙，諸仙多欲，令彼少欲，舍其軟草甘果新果，取彼軟草酢果陳果，即得五通，萬二千仙人，便學少欲，皆得五通，爾時達多，佛也，萬二千仙人，今萬二千比丘是也。」（文）然則，千二百、萬二千等並一類之數，而實不盡之言而已。」（已上《渧記》）或夫然乎！</p>
            <p>「一切大聖」等者，歎德，淨影意究竟無學利根聲聞，位高於近學，勝德成就名為「大」，會正理名「聖」，德得六神通，神異無方，故歎「神通已達」，阿難學地問答（《影疏》上十二左）皆是通途耳。《會疏》亦依此義。</p>
            <p>義寂雲：「得小果已，趣大菩提故名『大聖』。」（已上）（《佛地論》二（十紙）有義：皆住無學果位，故名為大，如實義者皆是不定種性聲聞，得小果以趣大菩提，故名為「大」等。義寂依此義，但是五性各別之宗義耳。）</p>
            <p>舊《鈔》潤色雲：「下文諸大聲聞聞佛所說等，既聞此經一乘歡喜，豈非趣大，為顯此德，名大聖耳。」有《記》亦從之，而助釋爾前不成之難，皆是未得此經意，故致此解耳。</p>
            <p>今按《密迹金剛力士經》（《大寶積》卷八初）雲：「與大比丘眾四萬二千俱，菩薩八萬四千，一切大聖神通已達，各在十方異佛國會，故來集此。」（文）《持心梵天所問經》亦同之。依此等經說，「一切大聖神通已達」之句為菩薩歎德。今經以其菩薩歎德而歎聲聞德，豈但究竟小果乎！准下經文，言「大聖」者指佛果，言「大聖所立而皆已立」，又雲「唯然大聖我心念言」，故知今聲聞德同果佛，由此解之，一切大聖指其本地，本是究竟無上菩提之人故，神通已達者，示權迹，遊戲神通至教化地故，謂本地是涅槃界中究竟大聖，而示現遊戲神通，假示聲聞身，來會開顯出世大事，普門示現之意耳，思之。</p>
            <p>二列上首名</p>
            <p>其名曰.尊者了本際.尊者正願.尊者正語.尊者大號.尊者仁賢.尊者離垢.尊者名聞.尊者善實.尊者具足.尊者牛王.尊者優樓頻螺迦葉.尊者伽耶迦葉.尊者那提迦葉.尊者摩訶迦葉.尊者舍利弗.尊者大目犍連.尊者劫賓那.尊者大住.尊者大淨志.尊者摩訶周那.尊者滿願子.尊者離障.尊者流灌.尊者堅伏.尊者面王.尊者異乘.尊者仁性.尊者嘉樂.尊者善來.尊者羅雲.尊者阿難.皆如斯等上首者也.</p>
            <p>初「其名曰」三字，經家總舉，冠下三十一人。淨影雲：「此等皆悉有德可尊，故曰『尊者』。」祥雲：「尊者是禦人之號」。</p>
            <p>「了本際」者，《唐譯》雲「阿若憍陳如」，嘉祥雲「于初轉法輪最初得道云云」所以然者？迦葉佛遺法住世，同伴九人，方覺無常，共求出家，入山學道，四人根利則悟，五人根鈍不悟，便共誓願：吾於釋迦佛法中要先悟道。以此誓故，共佛俱生，佛既出家，父王遣國中貴族同伴五人隨侍，太子入山，不肯入山，隱在鹿苑，佛初成道，則為說法，由是最初得道也。五人者一名陳如（拘鄰），二阿葉鞞，三訶男（摩男拘利），四披提（拔提），五波敷，此但出陳如一人。（已上）（最初度五比丘緣委於《四分律》、《五分律》、《中本起經》、《本行集經》、《最勝王經》等。《西域記》七雲：「太子踰城之後，棲山隱穀，忘身殉法，淨飯王乃命家族三人、舅氏二人營衛，二人安樂，三人勤苦，爭為道，太子苦行，二人舍遁，受乳糜證，三人亦舍，菩薩成覺，欲度郁頭藍子，命終七日，阿藍迦藍終已五日，趣鹿野園導彼五人，兩安居畢，方獲果證。」）（文）</p>
            <p>淨影「釋陳如一名，餘者經中有曾聞、未聞者，不加釋。」嘉祥「於五比丘中，今但出陳如一人，而餘但義釋耳。」此二師釋可謂穩矣。</p>
            <p>然《興疏》雲：「諸經列眾無定次第故，或有德行大小為次第，如《法華經》，迦葉有第二，鶖子列在迦旃延上等；或在以出家前後為次第，如《報恩經》，初度五人，次度耶舍門徒五十，次度優樓頻螺門徒五百，次度伽耶門徒三百，次度那提門徒二百，次度鶖子門徒一百，次度目連門人一百；或有以德辨為次第，如無垢稱以命問疾，要假智辨方對揚故。今經中即同《報恩》入聖次第。」（已上）依入聖次第，故了本際已下五人配彼五比丘。義寂同之。《會疏》等皆從之，而有小異，可見。</p>
            <p>詳雲：依入道次第，初度五人者是也，配釋五人者非是。興、寂等依《法華玄贊》，雖存入道次，恐似強求人，今所不取，何者？五人中陳如、大號、仁賢三人可然，正願、正語二人未詳，不可強配五比丘。今謂舉初陳如顯餘，祥雲「此但舉陳如一人」，淨影雲「陳如余諸經中有曾聞未曾聞」，可謂穩當也。</p>
            <p>初五中，「正願」者，興、寂為「跋提」，《會疏》為「婆沙波」，《梵響》為「阿奢踰時」。（調馬）《音義》朋《梵響》。引《如來會》、《馬勝覺經》馬師等遮興、寂，故所引證《本起經》（頞陛）、《本行經》（阿奢踰時）、《最勝王經》（阿說侍多）或（阿說示）《四分》（阿濕鞞）、《大論》（阿鞞），未知「正願」梵語乎？</p>
            <p>又「正語」者，興為「摩訶那摩」（大名），寂為「婆沙波」（起氣），《梵響》從之，《會疏》為「阿奢踰時」（調馬），《音義》從寂，引《本起經》、《四分》等（《最勝王》婆濕波，此雲氣息，或婆師波，或雲婆屍波，此雲淚出）婆沙婆豈正語梵名乎？諸經中未見有正願、正語之的證，強引配五比丘者暗推耳，不可據。</p>
            <p>今釋列名有二：一明垂迹因緣（依大比丘眾語）；二彰法門實德。初垂迹因緣者，如諸注釋。</p>
            <p>「了本際」者，最初得道五比丘之中一也。淨影雲：「憍陳如」是姓，「阿若」是字，「阿」言「無」，「若」之言「智」，證無成智，故曰「無智」。「無」是一切諸法本性，名為「本際」，於此本際知見明瞭，名「了本際」。《祥疏》雲：「了」之言識，「本際」是空，從所識標名，亦稱「阿若憍陳如」，此言「無智」，「陳如」是姓，于初轉法輪最初悟道。（已上）</p>
            <p>「正願」者，祥雲「本期出家得道故」；</p>
            <p>「正語」者，祥雲「口無四過故」；</p>
            <p>「大號」者，祥雲「美名遐布故」，寂雲「應摩訶納」，（《會疏》、《音義》、《梵響》並同）《唐》、《宋》二本雲「大名」，《吳譯》「摩訶那彌」，《本行集經》、《最勝王經》曰「摩訶那摩此雲大名」，《最勝王疏》雲：「甘露飯王之第二子，王有二子，一雲阿泥律陀，二名摩訶那摩。」（文）</p>
            <p>「仁賢」者，《唐譯》雲「有賢」，《四分律》雲「破提」，《本行集經》三十四「跋提黎迦，此雲小賢。」（《會》、《音》同，《梵》亦同）《最勝王經》雲「波帝利迦，此雲善賢。」《最勝王疏》雲：「是白飯王第二子也，王有二子，一名難提迦，二名婆帝利迦。」</p>
            <p>「離垢」者，《漢本》雲「無塵」，《唐譯》「無垢」，《吳本》「維未坻」，（毗、維梵通）即是《本行集經》耶輸陀等五人中第一毗摩羅是也。《會疏》雲：「離垢已下耶舍及四親友。《本起經》夜耶翻為名聞，正是耶舍比丘也。《本行集經》標四友四居士，一名毗摩羅，此雲『無垢』；二修婆脫，此雲『善臂』；三富蘭那伽，此雲『滿足』；四伽婆跋帝，此雲『牛主』。《四分律》雲：『耶輸伽有力小四友，在婆羅祭住，一名無垢，二名善臂，三名滿願，四名伽梵波提。』明知今離垢彼無垢，善實彼善臂，具足彼滿足，牛王彼牛主。」（文）《梵響》、《音義》同之。</p>
            <p>「名聞」，《唐本》雲「善稱」，《宋》「稱天」，《本行經》：「耶輸陀」，此雲「上傘」。此子初生，上有寶蓋自然出現，以是因緣，名聞流布，遍於一切。今本於此乎？未可知也。</p>
            <p>「善實」者，《唐本》「須跋陀羅」，《不思議境界經》：「修浮帝」，此雲「善實」，《探玄》十八亦雲「善現」，《苑音》三（十二）曰：「須菩提，此雲『善現』，亦雲『善實』，舊雲『善吉』非也。」《應音》四（二右）：梵雲「須菩提」，或雲「藪浮帝」，或雲「蘇部底」，此譯雲「善實」，或雲「善業」，或雲「善吉」，皆一義也。</p>
            <p>「具足」者，《本行集》雲「富蘭那迦，此雲滿足」。《唐本》雲「圓滿」。《覺經》雲「滿願臂」，善臂、滿願二人合為一也。《吳本》「不乃」，「富蘭那迦」略也。《宋》「布蘭拏枳曩」。</p>
            <p>「牛王」者，《唐本》「憍梵缽提」；《琳音》二十六（十二）曰：「憍梵波提，此雲牛王，亦名牛主，亦名牛叀也。」《本行集》「伽婆跋帝」；《四分》「伽梵跋提」；《吳譯》「迦為跋坻」；《梵音》「奢切耳」。光宅《法華疏》第一雲：「猶有二事似牛：一者口中空喘，二者其腳似牛迹。」（文）《通贊》雲：「笈房缽底，此雲牛相，或雲牛迹。」（文）從昔因緣五百世中為牛，兩處似牛，故為名。如《會疏》一（十九左）引文。</p>
            <p>優樓頻螺迦葉、伽耶迦葉、那提迦葉三人，毗婆屍佛時，共樹剎柱，緣是為兄弟（《西域記》及《文句》），如來成道第四年化三兄弟，如《會疏》一（廿右）略抄《本行經》。</p>
            <p>優樓頻螺為兄長，《應音》廿六（一左）雲：「烏盧頻螺迦葉波，此言木瓜林，在此林下修道，因以為名焉，迦葉波是姓。」（《倫記》雲：「西方先舉名，後方言姓。」）《法華音》（二左）雲：「鄔盧頻，木瓜果也，池中龍名，亦胸前有癃似木瓜，故以名焉。」</p>
            <p>伽耶，或山名（《法華音》），或城名。嘉祥《法華疏》雲：「伽耶，城名，此雲鐵杖城也，在城處修道，故以為名。前出經（正法華）雲象頭迦葉也，彼處有象頭山，從山為名也。以彼處有城故兩出耳。」（文）</p>
            <p>那提，《法華音》雲：「捺地迦，河名也。」《祥疏》雲：「前出經雲江迦葉。」</p>
            <p>摩訶迦葉者，摩訶，大也，佛世多迦葉姓者，出家三迦葉、十力迦葉、童子迦葉、童女迦葉等也。尊者頭陀第一，揀餘人雲「大」也。迦葉波，此雲飲光，此尊先上古元祖是大仙人，身有光明而能吞蔽燈火光，時人號曰「飲光」，仙人因標其氏族。（《苑音》二之十一）又尊者身黃金色，世人號曰「大飲光」。（《琳音》一之十三）又此翻「大龜氏」，其祖學道，感靈龜負仙圖而應，從德名族。（《小經疏》）得道緣如《會疏》一（廿一）。</p>
            <p>舍利弗者，具雲「奢唎補怛羅」，言「奢唎」者，此雲「鶖鷺鳥」，（或雲「鴝鵒」）「補怛羅」者，此雲「子」也。此尊者母眼黑白分明，轉動流利，似鶖鷺眼，故時共號為「奢唎」也。（《華嚴疏鈔》雲：言鶖鷺者，大乘法師雲是百舌鳥，亦雲春鸚，古德引經亦雲其母辨才如彼鳥故。）依母得名，故雲「鶖鷺子」，或雲「鴝鵒子」。舊翻為「身子」者謬也，梵本中呼身為「設利羅」，故知懸別。（已上《苑音》三之十一，《應音》亦同之）《應音》四（二右）雲：「舊雲『身子』者謬也，身者『舍黎』，與此『奢利』聲有長短，故有斯誤。或言『優波提舍』，從父名也。」（文）《小經貝本》（奢唎補怛隸二合）此中……女聲也，……長聲也，……短聲，即身義也。得道緣如《會疏》一（廿二）。</p>
            <p>《大論》十一（六）曰：問雲：何以名舍利弗？為是父母所作字？為是依行功德立名？</p>
            <p>答曰：是父母所作名字。王舍城有婆羅門論議師，名摩陀羅王，以善能論故，頻婆沙羅王賜封一邑，去城不遠，是摩陀羅王婦生一女，眼似舍利鳥眼，即名此女為舍利。次生一男，膝骨粗大，名拘絺羅（秦言大膝）。是時，南天竺有一波羅門大論議師，字提舍，於十八大經皆悉通利，是人入王舍城，王大歡喜，即集眾人而告之曰：有能難者，與之論議。摩陀羅聞之自疑：我今能與論不？僶俛而來，既入眾中，見彼論師顏貌意色勝相具足，自知不如，事不獲已，與共論議，論議既交，便墮負處。王大歡喜，大智明人遠入我國，乃用諸臣議，奪所與摩阿羅之封，而與彼論師，是時，摩陀羅語提舍言：汝是聰明人，我以女妻汝，今欲遠出他國，以求本志。提舍納其妻為婦，其婦懷妊，以其子故，母亦聰明，大能論議，其弟拘絺羅與姉論，每屈不如，知姉所懷子必大智慧，未生如是，何況出生，即舍家學問，至南天竺，不暇剪爪，讀十八種經書，皆令通利，是故時人為「長爪梵志」。姉子既生，七日之後，裹以白氈，以示其父，其父思惟：我名提舍，逐我名字，字為「憂婆提舍」（憂波秦言「迎」，提舍星名），是為父母作字，眾人以其舍利所生，皆共名之為「舍利弗」。（弗秦言「子」）複次舍利弗世世本願：于釋迦文尼佛所，作智慧第一弟子，字舍利弗，是為本願因緣名字，以是故名「舍利弗」。</p>
            <p>問雲：若爾者，何不言憂波提舍，而言舍利弗？</p>
            <p>答雲：時人貴重其母，于眾女人中聰明第一，以是因緣，故稱舍利弗。（已上）</p>
            <p>大目犍連者，《小經貝本》……《維摩義記》雲：「目連姓，字拘律陀，父先無子，從拘律陀樹神求得，因與立稱名律陀，是王舍城輔相之子。」（文）《華嚴疏鈔》第十六雲：「此雲采菽氏，上古仙人山居食豆，尊者母是彼種，從外氏立名。」《鈔》雲：「新梵語雲摩訶沒特伽羅，若從父稱之名俱利迦，亦名俱灑多，亦雲俱律陀，此雲吉占。」（文）《文句》雲：「大目犍連，姓也，此翻『贊誦』。（《法華祥疏》同之）《文殊問經》翻『菜茯根』，真諦雲『勿伽羅翻胡豆』，二物古仙所嗜，因以命族。」（文）</p>
            <p>劫賓那，《法華文句》雲：「此雲『房宿』，（慈恩亦同）因父母禱房星感子，以房宿為名。」（是一）又「初出家向佛所，寄宿陶師房中，得見法身。」從得道處名。（《會疏》一廿三《中阿含》四十二及《萍沙王五願經》）又《增一阿含》雲：「我佛法中，善知星宿者劫賓那第一也。」（是二）又《苑音》三（十二）雲：「此雲『黃色』者，謂此尊者上祖是黃頭仙人，因為族。」此則氏族為名耳。（《華嚴疏鈔》六十亦同之）《探玄》十八雲：「金毗羅者，正雲『劫比羅』，此雲『黃頭』，上古有黃頭仙，因以為姓。」亦從姓為名。</p>
            <p>大住者，《漢》、《吳》、《唐》、《宋》並雲「摩訶迦旃延」，同異難知。有雲《唐》「上首正住彼岸」，《名義集》一雲：鄔波離，此翻「上首正住」，應是大住彼岸，未可知也。按《小經貝本》（悉陀二合）薛籟，此雲「住位」，寄歸傳滿十夏名「悉佗薜咼」，譯為「住位」。《四分律》〈受戒犍度〉雲：制戒聽十歲智慧比丘得授人具足戒等。准之今應雲……此雲大住，大和上位也。《興疏》雲：「梵雲『摩訶迦多衍那』，此雲『大剪剃種男』，即婆羅門姓，上古多仙，山中靜處，年既掩久，鬚髮稍長，無人為剃，婆羅門法斥剃發故。一仙有于兄弟二人，俱來覲父，小者乃為諸仙剃發，諸仙願護，後成仙貴。爾來此種皆稱『剪剃』，身是男子，威德特尊，簡餘此種故雲『大剪剃種男』。古『迦旃延』此雲『繩扇』訛也。今雲『大住』者，亦襲昔之名，母戀此子，不肯改嫁，如繩系扇，可謂『住』故。」（文）《會疏》雲：「撿之經中未得其說，暫依古師，如憬興說乎？私雲：『摩訶拘絺羅』，此雲『大膝』，蓋今言之歟？」《梵響》同之。</p>
            <p>大淨志，（《祥疏》淨作靜）《唐》缺之。興雲：「則說《本起》中『賴吒和羅』，更無所樂，志于清白法樂，閒居第一，故名『大靜志』。」（《會疏》一廿三左雲：主羅歐吒國長者子云云，其說見於《賴吒和羅經》及《中阿含》三十一）《渧記》雲：「賴吒和羅者，或雲音樂之名也。《止觀》雲：『馬鳴造賴吒和羅伎音，演無常、苦、空，聞者悟道。』（文）由之，此尊者即聞伎樂音聲，而更不為樂，只志乎清淨大道，而以閒居為之樂也。或雲人名也，《德光太子經》雲『佛告賴吒和羅』等。」</p>
            <p>摩訶周那，《唐本》雲「摩訶注那」，《宋》雲「摩訶鄭那」，祥雲「周那雲離香」，《會疏》雲：「摩訶周那，出於《中阿含》第二，佛對之說七世間福。又《寶積經》百十四有周那沙彌浣衣緣，依《長阿含》少年沙彌也。」興雲：「周那般特，此雲『路生』，路生有大小，故以『摩訶』簡小。」（文）《渧記》、《音義》從之，未詳也。</p>
            <p>滿願子，《唐本》「滿慈子」，《宋》雲「彌多羅尼子」，《吳》曰「邠提文陀弗」，《應音》三（十右）：「彌窒尼子，或作富樓那彌多羅尼子，正言『富囉拏梅低黎夜富多羅』，富囉拏，此雲『滿』，是名也；梅低黎夜，此雲『慈』，是其母姓；富多羅者，『子』也，兼從母姓為名，故雲『滿慈子』，或譯雲『滿願子』，皆一義也，與佛同日而生。」天臺《文句》雲：「父于滿江禱梵天求子，正值江滿，又夢七寶器盛滿中寶入母懷，母懷子，父願獲滿，從請遂願故言『滿願』，母名『彌多羅尼』，此翻『慈行』，亦雲『知識』，《四韋陀》有此品，其母誦之，以之為名。」《會疏》依《本行集經》明得道之因緣云云。</p>
            <p>離障者，《唐》「阿泥樓馱」，《漢》雲「多睡」，《吳》、《宋》雲「阿難律」，祥、興同雲「那律」，修天眼，徹見障外，故從為名。阿難律亦阿泥盧豆，亦阿樓馱，亦言摩尼婁陀。《文句》雲：「阿那律，精進七日七夜，眼睫不交，眠是眼食，既七日不眠，眼則衰精，失肉眼已，佛令求天眼，繫念在緣，四大淨色半頭而發，徹障內外，明暗悉睹，對梵王曰：吾見釋迦大千世界如觀掌果。蓋佛之從弟斛飯王之次子也。」或雲白飯王之子。又《大論》雲：「甘露飯王有二子：摩訶男、阿泥盧豆。」不知何是也。</p>
            <p>流灌者，興雲：「梵雲孫達羅難陀，此雲豔喜，喜即自名，豔是妻號，欲簡牧牛難陀故，因妻以表其名，（《本行集》：婦即孫陀利，貌極端正也云云）即佛親弟大聖主之所生也，維衛佛世，施煗浴浴室，故端正，大勢見之無厭，今言流灌者亦襲彼之名也。（《五百弟子自說本起經》〈難提品〉雲：「昔維衛佛世，我施煖浴室，洗比丘僧，便自發願雲：令我與是等，尊眾共集會，世世得清淨，離欲無垢塵，端正常徐好，清淨若妙華。乃至於是最後世生釋氏王家，使為佛之弟，我身自然有大人之相好。）《宋》雲「喜」，《漢》雲「多欲」，《吳》雲「難提」，《唐》雲「有光」者是人乎。《分別功德論》雲：「阿難二十相，難陀三十相，難陀金色，阿難銀色。」「有光」之翻本於茲乎？</p>
            <p>堅伏，（梵、漢難知）《漢》雲「賢者了深定」，興雲「即應說《本起》中樹提」，（《會疏》引〈樹提品〉雲堅精進定意無為不動故）《增一》〈弟子品〉：「清淨閒居，不樂人中，堅牢比丘是。」《會疏》從之。有雲：（《音》、《梵》）《吳》雲「甄脾坻」，《宋》雲「緊鼻拏」，音稍相近。若爾，「堅伏」梵音不可知。（《梵響》雲興非也。《探玄》十五雲：「梵名樹提，此雲照曜。」響雲：「《謙本》雲「摩訶羅倪」，《唐本》雲「摩俱羅」是也。羅闍雲王，轉女聲。」）</p>
            <p>面王者，有雲《唐本》上首王是也。（上首義面故）《吳》雲「波鳩蠡」，《宋》雲「拘隸曩」，薄拘羅，此雲「善容」。興雲：「善容雖多，以面為先，故義名面王。」（《興疏》意，《會疏》、《音義》皆從之）《分別功德論》雲「由此比丘頂上空中有寶冠相，因名面王，恐為王害，故舍出家，只以一氈為法衣，更無餘服」等，若依《賢愚經》，面有「王」字，故得其名。今按：薄拘羅是五不死，壽年百有六十，無病無夭，故雲「壽命第一」，與面王別，故《增一阿含》〈弟子品〉歎德文雲：「壽命極長，終不中夭，所謂婆拘羅比丘是，著弊惡衣，無所羞恥，所謂面王比丘是也。」（文）既為二人之歎，則面王與婆拘羅豈同人耶？思之。</p>
            <p>異乘者，興雲：「即帛延雲賢者氏戒聚，戒行穎華，故雲『異乘』。」有雲（《音》、《梵》）：《漢本》雲「摩訶波羅延」，《宋》雲「波羅野尼曩」，《唐本》雲「住彼岸」是也。到彼岸法非常途，故「異乘」法也。今謂：此等釋皆暗推耳，更有所出可求焉。</p>
            <p>仁性者，興雲（《梵》、《會》、《音》並從之）「即應《本起》中『屍利羅』故，彼經雲：施與錢財，救諸貧窮，濟眾下劣故。」（《會疏》具引《經》〈屍利羅品〉）</p>
            <p>嘉樂，《漢》雲「難特」，（一本作「待」）《宋》雲「喜」，《唐》雲「難陀」，此應牧牛難陀。《法華列名》雲：難陀、孫陀利難陀，以孫陀利簡「牧牛」。故知今牧牛難陀，《本起》中難陀名為「欣樂」。（《興疏》諸注並同）《文句》雲：「又雲牧牛難陀，此翻『善歡喜』，亦翻『欣樂』。」《探玄》十八雲：「難陀，此雲『喜本』，是牧牛人，因問佛牧牛十一種法，知佛具一切智，得阿羅漢果，性極聰明，音聲絕妙，令人聞喜，故以為名。」（牧牛十一法出《大論》第二（廿九），《會疏》略引，可見。）</p>
            <p>善來，《唐》同之，《吳》雲「蔡揭」，《本起》雲「貨竭」，《應音》七（十六）雲「梵音娑婆揭多此雲善來」，《寄歸傳》三（十五）曰：莎揭哆，譯雲善來，《說一切有部律》所謂莎訶陀比丘是也。善來之言雖總通千二百五十人，今為尊者別號者，摩羅山下長者浮圖次男，初生日父見喜，言「善來」以為字，此子薄福，故父母沒後薄福家產悉散，人見雲惡來，後為佛所攝雲善來等，因此別緣，特得「善來」名。如《會疏》一（卅一）引有部律可見。</p>
            <p>羅雲，《漢》雲「王宮生」，《吳》雲「勵越」，《唐》雲「羅睺羅」，《應音》二（初）雲：「羅睺，正言『揭羅怙羅』，此譯雲『障月』，此人是羅怙阿修羅（阿修羅別宮，羅睺星各）以手捉月時生，因以為名也。」（文）《西域記》雲：「羅怙羅，舊雲羅睺羅，又雲羅雲，皆訛略也，此雲執日。」（文）什公曰：「阿修羅食月時雲『羅睺羅』，秦言『覆障』，謂障月明也。羅叅羅六年處母胎所覆障故，因以為名，明聲聞法中密行第一。」《法華文句》：「羅叅羅，此言『覆障』，往昔塞鼠穴，又不看婆羅門六日，由是緣故雲『覆障』。太子求出家，父母不許，殷勤不已，王言：若汝有子，聽汝出家。菩薩以指指妃腹：卻後六年汝當生男。在胎六年，故言『覆障』也。」</p>
            <p>阿難，《漢》雲「博聞」，《琳音》八雲「阿難陀」，《唐》雲「慶喜」，舊曰「阿難」梵語略也。《文句》雲：「阿難，此雲『歡喜』，或雲『無染』云云。」依《大論》第三，「歡喜」之名有三因緣：一由先世因緣，《論》雲：「釋迦文佛先世作瓦師，名大光明，爾時有佛名釋迦文，弟子名舍利弗、目連、阿難，佛與弟子俱，到瓦師舍一宿，爾時瓦師佈施草座、燈明、石密漿三事供養佛及比丘僧，便發願言：我於當來老病死惱五惡之世作佛，如今佛，名『釋迦文』，我弟子名字亦如今佛弟子，故得字『阿難』。複次阿難世世立願：我在釋迦文佛弟子多聞眾中，願最第一，字『阿難』。複次阿難世世忍辱除瞋，以此因緣故，生便端正，父母以其端正，見者歡喜，故字阿難。」二由現在因緣，《論》雲：「端正清淨，如好明鏡，老少好醜，容貌顏狀，皆於身中現，其身明淨，女人見之，欲心即動，是故佛聽阿難著覆肩衣，是阿難能令他人見者心眼歡喜。」三父母作字，《論》曰：「淨飯王太子棄輸王位，出家至菩提樹下，坐金剛處，王言：我子雖舍聖王，今得法輪王，定得大利無所失，心大歡喜。是時斛飯王家（四兄弟之第三）使來白淨飯王言：貴弟生男。王心歡喜言：今日大吉，是歡喜日。語來使言：是兒當字為『阿難』。」（已上）</p>
            <p>《法華祥疏》一（上三）有三義。《付法傳》雲：「有三阿難：慶喜，持聲聞藏；二阿難跋陀，此雲喜賢，持緣覺藏；三阿難迦羅，此雲喜海，持菩薩藏。但是一人，隨位名列。」（已上）。</p>
            <p>垂迹因緣畢。</p>
            <p>二就本門實德辨者，依神通已達之文，所列聲聞眾皆是遊戲神通菩薩，假現聲聞身，助釋迦出化，顯彌陀法門也。</p>
            <p>初「了本際」者，《漢》雲「知本際」，謂了知其久遠之本際猶如今日，故首列之。</p>
            <p>「正願」者，「正」者，真如，是諸法正體；「願」者，彌陀超世願也，契如建願，彰其德為正願。</p>
            <p>「正語」者，所語如語，心口不轉，故名「正語」，此乃彰法藏誓願如誓語不違。（「我建超世願，斯願不滿足」等）</p>
            <p>「大號」者，顯廣大德號不可思議。</p>
            <p>「仁賢」者，「仁」謂慈悲，「賢」是智慧，彰此法悲智雙行，開甘露門。</p>
            <p>「離垢」者，顯無染清淨法德故。</p>
            <p>「名聞」者，彰「如來尊號甚分明，十方世界布流行」之德也。</p>
            <p>「須菩提」之「善實」，彰善根清淨，成真實法。</p>
            <p>「具足」者，彰圓滿德號無缺減。</p>
            <p>「憍梵缽提」之「牛王」，示猶如牛王，無能勝故。</p>
            <p>「優樓頻螺」、「伽耶」、「那提」三人，昔毗婆屍佛時，共樹剎柱，今為兄弟也，彰由本誓四海皆兄弟，同一念佛無別道故之德也。</p>
            <p>「摩訶迦葉」之「大飲光」，顯彌陀放大光明，皆悉隱蔽。</p>
            <p>「舍利弗」之智慧第一，顯彌陀智慧深廣無涯底。</p>
            <p>「大目連」之神通第一，顯遊戲神通之誓願。</p>
            <p>「劫賓那」，宿陶家房中見法身得道者，顯心念阿彌陀，應時為現身也。</p>
            <p>「大住」者，顯正住彼岸之德也。</p>
            <p>「大淨志」者，彰疾得清淨處，至彼嚴淨國，便速得神通。</p>
            <p>「摩訶周那」之「離香」、「離染」，清淨香薰，聞十方故。</p>
            <p>「富樓那」之「滿願子」，顯滿足故。</p>
            <p>「阿那律」之得天眼離障礙者，顯無礙光明破無明暗也。</p>
            <p>「難陀」，《唐》雲「有光」，金色身淨如山王故。</p>
            <p>「堅伏」者，了深禪定，降伏一切煩惱故，此顯念佛三昧德也。</p>
            <p>「面王」者，顯光明中之王。</p>
            <p>「異乘」者，得一乘者得阿耨菩提，無異如來，彼土菩薩從平等法身現種種身，名「異乘」。</p>
            <p>「仁性」之施與救貧窮者，顯「我於無量劫，不為大施主，普濟諸貧苦」之誓成就也。</p>
            <p>「嘉樂」者，妙聲令人聞喜，彰聞安樂聲，令人欣樂。</p>
            <p>「善來」者，舍娑婆惡，來歸淨土，名「善來」。</p>
            <p>「羅雲」之「王宮生」，顯蓮華化生也。</p>
            <p>「阿難」歡喜，顯聞名歡喜，阿難職由之顯出世本懷也。</p>
            <p>上來列眾，皆顯示名號功德者，應知。</p>
            <p>「皆如斯等上首者也」，後結也。</p>
            <p>「翳…諦…」結上之辭，義譯雲「如是」也，…等也，簡別等取之言，更有餘之目，謂非無同類及眷屬也。《唯識述記》一末雲「等言即等取」，又言：「雲等者，種類非一也。」（文）</p>
            <p>「上首者也」者，示上來所列為餘所屬之上首，而顯能屬眷屬是多。梵本應有所屬聲，譯主翻為上首者。</p>
            
            <!-- " " " " " " " " " " " " " " " " " " " " -->
            
            <h5>佛說無量壽經甄解(三)</h5>
            <p>二菩薩眾有四：一標位號，二列高名，三歎高德，四總結歎（如是之等）。</p>
            <p>初標：</p>
            <p>又與大乘眾菩薩俱.</p>
            <p>淨影雲：「『又』者，複重之辭，前列聲聞，更明菩薩雲『又』也，『與』義同前，佛兼彼故雲『與』也。」（文）今謂：「又」者眾之別，與前聲聞眾別，故雲「又」也。</p>
            <p>「大乘眾菩薩」者，以法別人。《唐譯》對前小眾故雲「摩訶薩」，則義意相同。「大乘」者，梵「摩訶衍那」，此雲「大乘」，「大」者，當體為目，包含為義；「乘」者，就喻為稱，運載為功，法喻合舉。（《起信義記》）《雜集論》等明七大性如常。《大集經》第六（廿一）：此乘廣大故言「大」，于諸眾生無挂礙故言「大」，一切智善根之根本故言「大」，無煩惱等黑暗故言「大」，所具光明無所不遍故言「大」，周遍而眼目故言「大」，本性清淨而無穢故雲「大」，斷諸煩惱一切習氣故言「大」。（取意）可准解。《渧記》引《稱讚大乘功德經》（玄奘譯）如來分別解說大乘名，所目諸義云云。</p>
            <p>今按：上小弟子尚非常途，故雲「一切大聖」等，況此中大乘豈可通方乎？是知大乘者一乘，一乘者無有二乘（聲聞或菩薩）、三乘（更加聖道），二乘、三乘者為入一乘，一乘者第一義乘，唯是誓願一佛乘也，應知。</p>
            <p>「菩薩」者，具雲「菩提薩埵」、「摩訶薩埵」，今從略耳。《探玄記》二（廿九）依《佛地論》等總有三釋：</p>
            <p>一菩提是所求佛果，薩埵是所化眾生，即悲智所緣之境，從境立名，故名「菩薩」；</p>
            <p>二菩提是所求果，薩埵是能求之人，能所合目，故名「菩薩」；</p>
            <p>三薩埵此雲「勇猛」，謂於大菩提勇猛求，故名「菩薩」。</p>
            <p>《智度論》同後二義。《論注釋》依《大論》云云。</p>
            <p>「摩訶」雲大，《佛地論》三（十六）：「諸菩薩有三大事名『摩訶薩』，一者數大，以無量故；二者德大，謂住大乘、遊大乘等；三者業大，謂息眾生諸苦惱故，利樂有情是菩薩業。」（文）</p>
            <p>《聖文天子所問經》：「文殊支利以何因緣名菩薩？答曰：天子于菩提分法住持入，故名菩薩，三十四種道品，菩薩萬行，菩薩修習萬行，證入一如際，故名菩薩。又複問曰：文殊支利以何因緣名摩訶薩？答曰：天子入大乘故，滿大智故名摩訶薩。」（文）</p>
            <p>入大乘者謂佛所住，《法華》言佛自住大乘故，下經說「究竟一乘至於彼岸」是也。入大乘是所證境，滿大智是能證智，能所相應，能安住佛境界名「摩訶薩」，此義符順此經。</p>
            <p>二列高名二：一列會眾名，（出家菩薩）二列自在化眾。初中：</p>
            <p>普賢菩薩.妙德菩薩.慈氏菩薩等.此賢劫中一切菩薩.</p>
            <p>已下列名異說紛紜。</p>
            <p>淨影分為二類：一普賢等賢劫成佛菩薩，二賢護等餘劫（《三千佛名經》雲：過去莊嚴劫千佛出世，現在賢劫千佛出世，未來星宿劫千佛出世。今對賢劫、星宿為餘劫。）成佛菩薩。（法位、憬興同之）</p>
            <p>如義寂分為四類，彼《記》雲：「一普賢、妙德為一類，二慈氏等賢劫菩薩為一類，三賢劫等十六正士為一類，四善思議等十四菩薩為一類，並有一千三十三也。」（已上）</p>
            <p>憬興意唯分二類，雖同淨影，分十六、十四同義寂，《大論》中標善守等十六菩薩，而列六人在家菩薩，其名全異今經善思議等名，故今十四為別類。若善思議等為所等，則可謂十五正士，《唐譯》言「所謂」者不正也。</p>
            <p>了惠雲：今辨二師意，（淨影、義寂）各有通塞，謂淨影意初違《悲華》，（彼《經》無諍念王有千太子，悉誓淨土中成佛，其中第八普賢、第二文殊，豈穢土中賢劫佛乎？又說寶海有十五人弟子，悉誓穢土中賢劫成佛，慈氏其第四弟子。）彼經賢劫成佛唯慈氏一人，何三菩薩同是現在賢劫佛耶？後順《寶積》，彼經標賢劫等十六正士，言「所謂善思議」等故，明知非是別類，加之《念佛三昧七日道場懺悔方法》（慈覺）雲：「一心奉請南無賢護菩薩、善思議菩薩、信惠菩薩、空無菩薩、神通華菩薩等十六正士，及十方諸大菩薩摩訶薩。」（已上）此符合《寶積經》耳。次義寂意初順《悲華》，後違《寶積》，違順二義翻上應知。自從義寂，（善思議等為一類）《寶積》為誤乃至引《智論》及《法華》科文。（惠心）別舉十六正士名云云。</p>
            <p>《會疏》一（卅二右）引《大論》雲：「是中二種菩薩：居家、出家。善守等十六菩薩是居家菩薩，慈氏、妙德菩薩等是出家菩薩，觀世音菩薩等從他方佛土來，若說居家，攝一切居家菩薩，出家、他方亦如是。」</p>
            <p>今依此文，出家菩薩亦二類：一文珠、普賢正是釋迦會中之上首，故舉二大士總攝一切餘釋迦會中菩薩；次彌勒是當來賢劫成佛薩埵上首，舉是攝餘賢劫補處大士；後賢護等居家菩薩上首，以攝居家諸菩薩。此義詳悉，近來《渧記》亦從此義。</p>
            <p>今按：初列出家菩薩中有二：初普賢、文珠列釋迦一化上首，余一會菩薩皆攝之；次列賢劫成佛上首，舉彌勒攝賢劫菩薩；後列自在化眾，舉賢護等為上首，余自在化眾皆攝之，自在化眾者，《法華論》所謂「不定行菩薩」。如上所引順廿二願，為此科判。此中普賢為首者，此會所列，悉是彌陀巧方便回向之眾故。</p>
            <p>淨影初三菩薩為賢劫成佛菩薩者未詳，普賢、文殊釋迦會上首，故居初，非賢劫菩薩，故列也，其賢劫成佛菩薩，唯彌勒為上首。《大寶積經》百十〈淨信童女會〉雲：「複有賢劫諸菩薩等，彌勒菩薩而為上首，複有六十無等倫諸菩薩等，文殊師利而為上首，複有十六正士，賢護菩薩等而為上首。」（第百五十五〈無盡慧菩薩品〉亦同之）當知賢劫菩薩唯彌勒，何以文殊、妙德屬賢劫菩薩耶？</p>
            <p>今解：初出家菩薩中列三大士者，此有二解：一約人解，二約法解。</p>
            <p>初約人者，普賢、妙德二大士者，此土願生西方之初，故在此會首，開顯本懷，以勸歸一切眾生，何以爾者？《四十華嚴行願品》說普賢十六願雲：「爾時普賢菩薩摩訶薩稱歎如來勝功德已，告諸菩薩言：『善男子，如來功德經微塵數劫演說，不可究盡，若欲成就斯功德門，應修十種廣大行願，何等為十？一者禮敬諸佛，二者稱讚如來，三者廣修供養，四者懺悔業障，五者隨喜功德，六者請轉法輪，七者請佛住世，八者常隨佛學，九者恒順眾生，十者普皆回向。』乃至普賢菩薩摩訶薩欲重宣此義，普觀十方而說偈言：『願我臨欲命終時，盡除一切諸障礙，面見彼佛阿彌陀，即得往生安樂剎，我既往生彼國已，現前成就此大願，一切圓滿盡無餘，利樂一切眾生界，我此普賢殊勝行，無邊勝福皆回向，普願沈溺諸眾生，速往無量壽佛剎』。」（《行願鈔》第三）</p>
            <p>又《文殊發願經》雲：「願我命終時，滅除諸障礙，面見阿彌陀，往生安樂剎。生彼國已，成滿諸大願。阿彌陀如來，現前授我記，嚴淨普賢行，盡未來際劫，究竟菩薩行」。（已上）</p>
            <p>是此二大士發大願，願往生安樂，使諸菩薩亦歸普賢行，是故此經列為上首者有由哉！次二大士列彌勒者，是賢劫成佛之首故，斯經之要，付囑彌勒當來成佛時複說此法如今日，此法即是一切諸佛出世本懷故，千佛次第出世，各弘傳此法，「次如彌勒」有此義，舉彌勒而為賢劫成佛上首也。</p>
            <p>二約法解者，此中普賢是方便門，巧方便回向之主故，文殊是智慧門，彌勒是慈悲門，受佛付屬，慈流無限故，順三種順菩提門德故。初列三菩薩，而為一會上首也。（《論注》雲：「智慧方便是菩薩父母，般若者，達如之慧名，方便者，通權之智稱，智慧方便相緣而動，相緣而靜」等，智慧方便不相離，故二大士為上首，然巧方便顯還相回向，故普賢為先，顯此《經》以佛回向為眾生因果之正意。）然此《經》雲「普賢、妙德、慈氏菩薩」等，故似三大士同為賢劫中菩薩，然《唐譯》「等」字為「及」字，以彼解之，「賢劫中」句唯及彌勒明矣。</p>
            <p>「普賢」名義如《法華祥疏》十二（三十六）、《探玄》十六（九左）等（《音義》）；「妙德」如《應音》三、《大日經疏》等；（《音義》）「慈氏」如《音義》及《探玄》十二（廿六）等（《音義》）。「賢劫」者如《探玄》十六引《大悲經》第三（《音義》）。</p>
            <p>二列自在化眾</p>
            <p>又賢護等十六正士.善思議菩薩.信慧菩薩.空無菩薩.神通華菩薩.光英菩薩.慧上菩薩.智幢菩薩.寂根菩薩.願慧菩薩.香象菩薩.寶英菩薩.中住菩薩.制行菩薩.解脫菩薩.</p>
            <p>淨影雲：「舉初格後，總以標列（初二句），『善思議』等就其所等，隨別以列。」此順《唐譯》加「所謂」二字。義寂《疏》以「善思議」已下為十六正士外。憬興伴之雲：「若善思議等即十六正士者，應言十五正士，不爾，標列有相違故，與《無盡意經》中十六菩薩名異故。」了惠朋義寂，而以《如來會》為不正也。峻公從淨影，以《唐譯》為證。</p>
            <p>又《文殊師利嚴淨經》標十六正士，次下出四正士（光英、惠上、寂根、願惠）歎其德，其名全同今經。故知至所等、至十五之難者，《大論》標十六，但列四菩薩，《寶積》列十名，《勝思惟》列十七，增減隨宜，經家意樂，何以闕一容為別類乎？云云（已上《會疏》意）</p>
            <p>此意雖言十六正士，與他經說不同。（此有二義，一雲：此非別人，但名不同耳。例如秘密教中普賢為金剛手，文殊為金剛剎，虛空藏名曰金剛寶也。一雲：今經一途說，不可與他經例同，何以名別為非十六正士乎？（師說））</p>
            <p>此二說是非雲何？今謂二義中，峻公義道理文證極成矣。引慈覺大師《念佛道場懺悔方法》證今經善思議等十六正士為正說，近來《渧記》亦從峻公。《略箋》、貫思其義杜撰，不足評而已。</p>
            <p>《梵響記》以十六、十四為別類，十六正居家菩薩如《大論》等。「等」言等餘十五正士，及其餘居家、出家菩薩。「善思議」等下列所等十四菩薩，《如來會》言「所謂」等者亦出所等中余出家菩薩，寂根、香象現出家人，何為十六耶？云云。此義甚非。今經「等」言在十六之上，何言「等」二種乎？（居家、出家）況複《如來會》無「等」言，何言出所等，其非可見。</p>
            <p>今謂：列自在化中，此土居家菩薩謂「賢護等十六正士」，舉初等餘。又有他方來自在化菩薩，與十六正士合說，善思議等是也，自在、家類同故合說，善思議等是他方來菩薩，同是居家自在化菩薩，故與十六正士合明焉。經末既雲「及十方來諸大菩薩」，其義彌明矣。</p>
            <p>何以知善思議等他方來？按《四童子經》上（十一）〈現生品〉說：東方去此佛剎十千俱胝，有一世界名「寶鳴」，佛名「師子鳴聲如來」，有一菩薩名「善思議」，應托來到此土，化生阿闍世王宮內；南方去此五百億世界有一世界，佛名「寶積善現如來」，有一菩薩名「寂靜轉」，（《魏》：信惠，《唐》：惠辨才。）于此舍衛城內生大居士似師子家；西方去此過八億百千佛剎樂音如來所，有一菩薩名「無攀緣」（法雨泥）（今《經》：空無，《唐》：觀無住。），于此波羅奈國，化生大居士善鬼家；北方去此六萬四百千億佛土，住菩提分，轉如來所，有一菩薩名「開敷神德」（神通華泥）（《今經》：神通華），生此毗耶離城大將師子家。此四童子與無量大眾，共來沙羅雙樹所，恭敬供養。（取意）亦出《般泥洹經》（與《四童子經》同本）。</p>
            <p>又《佛名經》第七（廿）說光英、慧上、寂根、願慧四菩薩從四方佛土來集此界之相。又《文殊師利嚴淨經》上說光英、惠上、寂根、願惠四正士從四方來，同之。（《會疏》一（三十四左）引）又《月燈三昧經》第三說香象菩薩從東方阿閦佛與耶由多菩薩共來問訊釋迦牟尼佛。其餘智幢、寶英、中住、制行、解脫等，雖未見經證，准前思之，必是應他方來大士也。</p>
            <p>初列賢護等十六正士者，彰此法不以出家發心為本，次列他方來者，彰十方佛土中，悉以此法為出世大事故，共來精進求此法。又標正宗所說。（己上師說）</p>
            <p>「賢護」者，《法華論》雲：「如魃陀婆羅菩薩等十六賢士，具足菩薩不可思議事，而常示現種種形相。」《上生經疏》上曰：「梵雲『跋陀婆羅』，『跋陀』者賢義，『婆羅』者護義，此雲賢護菩薩，具大賢德，護念眾生，弘護佛法，故名『賢護』。」《琳音》十九（十二）雲：「諸經中或在梵語名『跋陀婆羅』，即佛在世時王舍城中賢護長者，白衣菩薩。」《大論》七雲：「魃陀婆羅，秦言『善守』。」（文）</p>
            <p>「十六正士」者，「正」謂正道，「士」謂士夫，在家之稱。此等大士外現凡形，內深達正道故，居家名為「正士」。諸經中多說賢護等十六正士，《勝思惟梵天經》、《思益經》等列十六名，其名各不同。（《會疏》三十四右所引）（《梵響》二（九）依《勝思惟經》、《大品經》等列十六正士名，可見。更雲：天竺十六正士，居家最初立名，《思益》、《大品》所列也，此依最初耳。後隨所應列十六名，《文殊師利嚴淨經》等是也。）</p>
            <p>《大論》標十六，但列六名。（《會疏》卅五右引）何經中賢護居十六首者？此菩薩居家，具廣大德，作佛事過出家，如來特褒其德，具班同行乎。（如《會疏》引《七佛神咒經》等）若依此經別意，《般舟三昧經》中，此跋陀和菩薩是念佛三昧發起人，親見彌陀授來生因，故來此勝會，欲開顯念佛三昧故。又顯一代所說念佛朝宗此經。</p>
            <p>「善思議」等者，憬興作相對釋，此本效惠沼《最勝經疏》。嘉祥《疏》略釋。《會疏》（卅八左）潤色《祥疏》者好矣。</p>
            <p>或曰：「善思議」已下列他方來者，詮示此經正宗所說法門，謂善思議（《唐》：善思惟）表五劫思惟說偈發願因相；信慧表明信佛智無上智慧；空無（《唐》：觀無住）、神通華（《唐》：善華神通）表法藏永劫因行，說住空、無相、無願之法故，神通力集萬行德華，以大莊嚴具足眾行，令諸眾生功德成就故；光英（《唐》：光幢）（光明英發嚴淨，遊東方無憂首佛土）、慧上（智上）（空慧最勝嚴淨，在南方慧王如來土）、智幢（智慧最勝如幢）、寂根（境智寂滅，根本嚴淨雲「寂根」，在西方智積佛土）表光壽無量，光英是光明，寂根是壽命，由智慧為上之行成光明無量，般若幢能摧五陰魔，成壽命無量，故願慧（《唐》：慧願）嚴淨；（雲在北方釣鎖如來佛土）香象、寶英（《唐》：寶幢）表彌陀願力攝生，彌陀智願廣大無能測者名「願慧」，願力無窮如大香象，故名「香象」，無量功德寶而莊嚴願海，令無功德者證入涅槃界，故名「寶英」。（香象，《唐》雲「乾陀訶提」，《應音》三（廿二）：乾陀呵盡菩薩，新道行作香象菩薩是也。《華嚴》〈菩薩住處品〉雲：「北方有菩薩，住處名香聚山，過去諸菩薩常于中住，彼現有菩薩名香象，有三千菩薩眷屬常說法。」（文）《維摩》雲「香象菩薩」。什曰：青香象也身出香風，菩薩身香風亦如是。）中住者，彌勒下而同凡夫者，欲使凡夫齊彌勒是中住義；制行表五善五惡，制惡行善，故制行義也；解脫，身獨度脫，獲其福德，度世上天泥洹之道故。《唐譯》略中住、制行、解脫三者，略省「佛告彌勒」已下五善五惡等故，思之。（已上師說）</p>
            <p>第三歎高德有二：一略歎，二廣歎（「入佛法藏」已下）。初中亦二：一先標所歸（「皆遵」二句），二彰其德用（「安住」二句）。初先標者：</p>
            <p>皆遵普賢大士之德.具諸菩薩無量行願.</p>
            <p>《影疏》「皆遵」等一句為總結上文，故曰：亦得名簡上（簡上聲聞眾結文雲「皆如斯等上首者也」）異下（簡下歎德）。「具諸」等句屬歎德。（《會疏》卅八右誤雲：淨影意以上二句同攝列名者娛矣。）法位亦同攝列名，望西從之。《祥疏》「皆遵」已下為歎德，義寂、憬興同之。</p>
            <p>今亦屬歎德中，於略歎中，舊解科（《會疏》、《梵響》同意）雲「此二句總歸上首德」者。《觀經》文殊為上首，此經普賢為上首，而諸余文殊、彌勒、賢護等在家、出家菩薩皆悉歸上首普賢大士德，普賢大士德者，十大願是也。</p>
            <p>霖師雲：「彌陀願言：來生我國者，頓極一生補處，現前修普賢之德。是以普賢在《華嚴》先願往生，余菩薩不願者，時機未熟也。今時機淳熟，普賢為上首，一切菩薩皆遵普賢大士之德，修無量行願，《文殊師利發願經》等文可見。」（文）</p>
            <p>古師意皆以普賢菩薩為所遵，余諸菩薩為能遵，故推其高德為上首也。（法位）若爾，文雲「皆」，又雲「鹹共」（《唐本》）者，承上而雲「皆」，上所列之中，除普賢菩薩，余諸菩薩為皆共乎？似未穩。若總指上普賢已下為皆遵者，能遵中既有普賢，豈其謂普賢歸普賢而可乎？是以今科雲「標所歸」，所歸者，即指彌陀二十二願之意，高祖言「還相回向」，為歸普賢之德是也。「皆遵普賢大士之德」者，顯願文「現前修習普賢之德」也，「具諸菩薩無量行願」者，顯願文「超出常倫諸地之行」也，此乃與舊說異，思而可見。</p>
            <p>「遵」者，《琳音》五十七（十八）：子倫反，遵，循也（孔注《尚書》）、行也（郭注《爾雅》）、習也（《蒼頡篇》）、從也（《爾雅》）。願文所謂「修習」，《唐譯》雲「修」，並意同。</p>
            <p>問：皆遵者為局菩薩耶？將通前小眾耶？</p>
            <p>答：前雲一切大聖等。此明此經小眾即是大菩薩，故知自下之文正被菩薩，義貫聲聞眾，廣（菩薩）略（聲聞）互相通故。</p>
            <p>「普賢」者，《探玄》十六（九）雲：德周法界曰「普」，用順成善稱「賢」。此約悲智因中普賢也。《涼疏》一之下：果無不窮曰「普」，不舍因門曰「賢」。諸注多取諸位普賢，今是佛後普賢也。（《涼疏》〈世界成就品〉曰：普賢有三：一位前普賢，但發普賢心，非今所用；二位中普賢，即等覺位故，此居佛前；三位後普賢，謂得果不舍因行故。）</p>
            <p>今亦佛後普賢也，以從果向因之相故，然末經所說與此根本經異，彼約理性，故雲「德周法界」。又《義章》雲「故經說普賢菩薩依如如不依佛國」等。又《理趣經》雲「一切有情皆如來藏，普賢菩薩自開示。」此等皆約理本。</p>
            <p>今按：此經所言普賢者，《華嚴行願品》普賢自說十大願。（《會疏》一（三十七）引云云）此十種行願顯普賢名，謂第十普皆回向彰「普」義，第九恒順眾生顯「賢」之義，初禮敬諸佛乃至第八常隨佛學八，《行卷》攝恒順眾生中，禮敬、稱讚、供養、懺除、隨喜等皆為恒順眾生，故攝入第九中。何者？其禮敬諸佛、稱讚如來、廣修供養等，願文所謂「遊諸佛國，修菩薩行，供養十方諸佛如來，開化恒沙無量眾生」之相也。開之，次出供養諸佛願（二十三）、供具如意願（二十四）等，卷之，則只是廿二願遊諸佛國等。故知前「供養諸佛」等八句即廿二願相，此八句皆攝恒順眾生，故說「為眾生故」等，其「修菩薩行」次述「超出常倫諸地之行」等，當知十種行願名「普賢」也，第九、第十顯賢義，次文「唯此願王不相舍離」等者述普皆回向之相，故文曰：「我已往生彼國已，現前成此大願，一切圓滿盡無餘，利樂一切眾生界，我此普賢殊勝行，無邊勝德皆回向，普願沈溺諸眾生，速往無量壽佛剎」。既言「我既生已，成此十種大願，以之悉回向，普願令生。」明知普賢生彼，用彌陀巧方便回向故，普賢行願得成普皆回向，不爾，則何得普皆！由之言之，《華嚴》中僅開普皆之端，而未顯其本，至此經即阿彌陀佛四十八攝諸眾生，是顯其普皆回向之本也，故此經名「根本經」，亦名「具足往生經」，言「我普賢殊勝行，無邊勝福皆回向。」普願者用彌陀巧方便回向為己有，故成「普皆回向」。於此知由彌陀願力立普賢名，然普賢名出廿二願，《行願品》十種行願即是二十二願之廣大注解，應知。非既有普賢大士，而後有彌陀因誓，彌陀願中既有普賢之德之誓，而菩薩由之立其名而已。</p>
            <p>「普賢大士之德」者，《唐譯》雲「普賢之道」，以德易道。道者，共由之義，（《增韻》：道者，三才萬物共由者也。）三世十方無不由此，故說以為道，即是彌陀方便門第二十二願之道也。今本普賢大士之德者，願文雲「普賢之德」，此彰從果向因之相，還相回向為從果向因。鸞師但淨穢相對雲「還來穢國度人天」，此意狹，高祖意從果向因為還相，其義寬。非但還穢國，或地前、地上，或大小，或供養諸佛等，一切無所不示現。故今所謂還相德，即十大願是也，應知。</p>
            <p>「具諸菩薩無量行願」者，影雲「六度四攝等行，無量菩提願」，祥雲「備十地無量行願故雲具行願」，各據一義。今謂超出常倫諸地之行。言「諸菩薩」者，猶言諸地，或地前、地上，或初地、二地、三地等，菩薩諸地行願無量，故雲「無量行願」也，此行願超出常倫諸地之行故。一行具一切行，一切行具一行，故雲「具」，具足圓滿無缺減故，所謂超出常倫之行願者，四種正修行是也，從如來生，解法如如，故不行而行之行願也。《行願品》雲：「到極樂世界已，即見阿彌陀佛，於一念中，所有行願皆得成就。」此彰由彌陀巧方便回向得成就無量行願。</p>
            <p>二彰其德用</p>
            <p>安住一切功德之法.（法中，《唐本》）遊步十方.行權方便.</p>
            <p>《唐譯》缺此二句。次二個願即開說此二句，謂等覺八相也。</p>
            <p>淨影意：歎德二，一歎權實二德，二歎二利德（「其所修行」已下）。初中亦三：一就自分略歎（「具諸」已下三句），二就勝進分廣歎（「入佛藏」下），三雙以結歎（「具足功德微妙」已下）。初略歎中（就自分），「具諸」等二句先歎實德，「遊步」等一句歎權德。</p>
            <p>《祥疏》意：「皆遵乃至究竟彼岸」略歎，「於無量」下廣歎。初略歎中二：初至「安住」三句歎齊普賢入法界行，「遊步」等二句歎外化，「入佛」等二句歎自行也。</p>
            <p>了惠用淨影自分、勝進、權實科，蓋化他為權、自行為實者依嘉祥。《會疏》「安住」等二句內實德，「遊步」等二句外權巧，亦不出淨影。《略箋》「安住」句明自行，「遊步」句明化他事，自行既實智冥實理，具過恒沙功德而不動轉，故雲「安住」等，自行已成，遊十方而成攝化佛事云云。權乃權謀，暫用還廢，對實雲權者未可，如《渧記》破，《渧記》准天臺意，「安住」等自行權實，（隨自意）本願一乘，自利利他，圓滿無退轉，故雲「安住一切」等也，「遊步十方」等乃化他權實。（隨他意）謂八萬四千道教，若權若實，皆是為本願一乘而說隨宜方便等。</p>
            <p>此等諸釋似拘古師權實矣，今此二句歎其能遵功德德用，故科雲「歎其德用」。</p>
            <p>師說雲：安住者，淨影雲：「德成無退故曰安住。」此釋為得，下文雲「佛所住者，皆已得住」故，一切功德之法者，指佛果功德。《行願品》雲：「普賢菩薩稱歎如來勝功德已，告諸菩薩言：善男子！如來功德，假使十方諸佛窮劫演說，不可窮盡，若欲成就此功德門，應修十種廣大行願。乃至即得往生極樂世界，到已即見阿彌陀佛，是諸人等，於一念中，所有行願皆得成就。」（文）以此文證，一切功德之法者，即是佛果功德無窮盡也，修得之者即是十大願也，由普皆回向，故使一切眾生悉往生極樂世界，到已見阿彌陀，一念中所有行願悉成就者，即是一念中由成行願，故安住如來一切功德之法也，《論》主所雲「功德大寶海」者是也。到彼國已，即見阿彌陀佛時，得寂滅平等法，名「安住一切功德之法」，菩薩得報生三昧，以三昧力故，能一念、一時遍十方世界，種種示現，教化度脫一切眾生，常施作佛事，「遊步十方」等即其義也。我已具足普賢行願，故自在遊化十方，遊化神通自在也。祥雲：「乘通遊機故雲『遊步』，善巧度物故曰『行權』。」今謂「遊步」是自在義，「行權方便」者，十界化行無感不應故。（已上）</p>
            <p>二廣歎中二：一就八相化事歎，二就自在化行歎（菩薩經典）。初中亦三：一通標權實德，二別辨世界（處兜率天），三結列十方（「具足功德」已下）。初通標權實德：</p>
            <p>入佛法藏.究竟彼岸.於無量世界.現成等覺.（影、祥本「等覺」作「正覺」）</p>
            <p>《唐》雲：「到諸佛法究竟彼岸，願於一切世界中成等正覺。」</p>
            <p>此中初二句標實德，後二句標權德，故雲「通標」。淨影就勝進分歎權實德者未可，此經八相化事開說還相回向補處之相，與諸經所說異，何得約勝進分乎！然影、祥約「現成正覺」本，憬興依「現成等覺」本，是以解釋亦不同。</p>
            <p>《影疏》雲：「初實中，言『入佛法藏』者，明因上升，如來藏中過恒沙法名『佛法藏』，（現本脫此四句，憬興所《疏》牒有四句，可加此。）證會名『入』，『究竟彼岸』彰果畢竟，涅槃名『彼岸』，到名『究竟』。」（《鈔》雲：「菩薩當位內證外用為『自分』，于菩薩位分具佛果內證外用名『勝進』。故淨影雲：「依菩薩法修自分行乃至依佛法修勝進行。」）</p>
            <p>祥雲：「『入』言達解，名理為『藏』，解契宗原故雲『入藏』。」（文）</p>
            <p>《興疏》破淨影雲：如來藏即佛性義，而言證會恒沙德法名因上升者，即違經雲「見佛性時得無上覺」故。（違教失）若證佛性，非菩薩果，至涅槃岸應非圓寂果故。（違理失）</p>
            <p>今即「入」者，達解究竟證解，知如實自利利他，故雲「入佛法藏」，即《法華》中「善入佛慧，通達大智」也。「彼岸」者真理，證此實性雲「究竟」，即彼經「到於彼岸」。《影本》約勝進分，故言其分證，何妨之有耶！</p>
            <p>了惠（一三十右）會釋亦未詳。憬興自解全據嘉祥，諸家皆從之耳。</p>
            <p>師說雲：諸釋皆約通途，此經所說，從果向因菩薩，既安住真實證果已，乘普賢德，或現補處示八相，何雷同通途乎？雲「入」、雲「究竟」者，彰上「安住」。然則佛法藏及彼岸者，即上所謂如來一切功德寶藏、佛果功德也，此之功德大寶海說言「佛法藏」，即是佛所得一乘也。此之菩薩，證入誓願一佛乘，能契佛所得涅槃，故雲「入法藏究竟彼岸」，下文雲「究竟一乘至於彼岸」，即與今同，此明菩薩實證也。</p>
            <p>「於無量世界」等者，示其權德。</p>
            <p>淨影雲：「此總歎勝進故，舉成佛為權德耳。」</p>
            <p>《祥疏》雲：「將欲舉（八相），故先出示八相之處，則是無量世界也。于（「於」字恐「如」字誤）此世界示八相成道，故雲『成等正覺』，意謂無量世界示現八相如此世界。」此釋為優，憬興有說破未的，經本既別，況釋義各異乎！</p>
            <p>今謂：「於無量世界」明化境廣，「現成等覺」顯化行高。初地猶現百佛世界，（《瓔珞經》）況究竟深位乎！</p>
            <p>「現」者《會疏》有二義：一示現義，隨類示，應其身故，如觀音等；二現在義，今雖現在釋迦會中，能遊無量世界，一念一時現八相成道故云云。後義為勝。</p>
            <p>「成等覺」者，舊雲「等覺」，新雲「等正覺」，義即同。影依「成正覺」本，故雲「舉成佛」也。《會疏》有二義：一如來名「等覺」，（《論注》云云）今現成佛相名「現成」等；二一生補處位云云。依前則現於十方世界，現八相成佛故；依後則住等覺而現八相故，二義並通。然此經中菩薩等覺多說一生補處，未有佛果說為等覺者，故約一生補處為正。此經約成道則皆曰「正覺」，下文「得微妙法，成最正覺」，又「如來正覺其智難量」，又「不取正覺」，又「決定必成無上正覺」等，皆不曰「等覺」，又語因極則曰「等覺」，東方偈雲「必於無量尊，受記成等覺」，此即成等覺之義，而不退轉阿耨菩提，同彌勒所得報地，可見。《唐譯》雲「願於一切世界之中成等正覺」，又「願生彼兜率陀天」。新譯「等正覺」即舊譯「等覺」，《唐譯》十一願「若不決成等正覺證大涅槃」等。高祖等正覺、正定聚為一位，豈成佛乎！決定因極位也，況《如來會》有「願」字，是顯入法藏究竟涅槃，而願不住之下住一生補處，以《唐譯》解今經，則約一生補處者為正矣。</p>
            <p>今「等覺」者是總，下八相是補處業耳。然《略箋》以《唐譯》「等正覺」證非因位等覺者，不知新舊譯異，故誤而已。</p>
            <p>《梵響記》：「此經指『等覺』皆雲『一生補處』，今『等覺』者，正等正覺也，《如來會》義別也，彼雲『願於一切世界中成等正覺』，又『願生彼兜率天』等，若是所願分齊者，何悉用舉八相耶！此經義還勝矣。」（文）</p>
            <p>此謬解《唐譯》二個「願」字，令與今經義別。今謂：此「願」字大有意，謂向上則彼雖究竟彼岸而願住等正覺，從果降因故；若望下則願住等覺而生彼兜率天等，此「願」字承普賢行願，此願本以阿彌陀佛為增上緣故，順廿二願，初舉因極位，後舉自在化菩薩，二種菩薩皆由廿二願現因門。故以《唐譯》求今經彌甚深，何誤為義別乎！思之。</p>
            <p>〔此下《渧記》大好〕「於無量世界」句貫下八相一一，則八相一一皆於無量世界不但豎此界，複通十方無量世界。《華嚴》〈離世間品〉說「以無礙淨眼觀十方一切住兜率天菩薩，彼諸菩薩亦見此菩薩廣說八相法，十方一切住兜率天菩薩來詣此菩薩所恭敬供養」等，可准解矣。</p>
            <p>二別辨此界自八，一處天相:</p>
            <p>處兜率天.弘宣正法.</p>
            <p>《唐本》雲「又願生彼兜率陀天」，凡說釋迦八相，諸經散漫，《瑞應經》、《本起經》、《過去、現在因果經》、《佛本行集經》、《方廣大莊嚴經》等也。</p>
            <p>今分別八相義以三門：一分別諸位分齊，二分別開合不同，三約教分別。</p>
            <p>一諸位分齊者：諸經論中凡有五等：</p>
            <p>一如《華嚴》〈賢首品〉及《起信論》，于十信滿位示現八相，《占察經》說四種作佛中，第一信滿作佛當之；</p>
            <p>二如《大集經》中，灌頂住菩薩（十住滿位）能於無佛世界示現八相，《占察經》第二（解滿作佛）當之；</p>
            <p>三《仁王經》〈經菩薩教化品〉明初地八相，《占察經》第三證滿作佛當之；</p>
            <p>四《入如來智德不思議經》明究竟地（一生補處）八相示現，《占察經》第四一切功德行滿作佛當之。</p>
            <p>五《華嚴》〈不思議品〉諸佛念念出生智，此明佛後得智出生八相示現也。</p>
            <p>此五中，前四是因中示現，第五佛後業用也。斯經所明，若依諸師，多是第四作佛。（補處）若依今宗，此中無所屬，以彌陀巧方便回向所作故，因果共不可思議，若強論之，或應在第五之中焉。（一處天相，二下生相（下天托胎），三出生相（「從右脅生」已下），四在家相（「示現」已下，童子二相及受欲相在此中），五出家相（「見老」已下，出家入真苦行），六成道相（「現五」已下，降魔相攝中），七轉法輪相（「釋梵」已下），八入涅槃相（「示現滅度」已下）。嫂妻相攝于在家中，降魔攝成道中，以類分為八相。）</p>
            <p>二開合者：諸經論所說，出沒不同，《法華》龍女成佛唯有二相，或說七相，（降魔攝于成道）或開說九相，或說十相。又如天王如來無出家相，（《大論》）又如寶月佛無苦行及降魔相（《大般若經》）。如是等皆是應同始終，應化身化事故隨機不定也，而說八者，且從大判耳。</p>
            <p>以故此經注家開合亦不同，如嘉祥為八相，合童子、嫂妻二相（《四教儀》雲「納妃」）屬現相，蓋皆現生所經，而不入道要故。如憬興開上二相（嫂妻、童子）、降魔、成道合為九相，降魔是成道前方便故。如淨影加之住胎為十相。義寂亦開往詣道場為十相。望西依憬興。《會疏》約義類分八相，今從之。</p>
            <p>三約教分別者：如《釋簽》五之一（四十一）雲：「若權教中，藏通兩佛前五相同，後三相異。藏教佛斷結成道故，通教無生四諦成道故，成道相既異，轉法輪、入涅槃亦隨不同，雖有不同，總但雲『八相』。八中望別教道皆劣，別教教道望圓證道猶劣，是圓教證道八相，具如《華嚴》雲：『或有佛種種說法，或見在於都率天上，或見來下處於母胎，或見初生，或見出家，或見成道，或見轉法輪，或見入涅槃。』皆言『或』者，二相中皆八相故。」（文）今准釋有四門，如理思之。</p>
            <p>問：妙應無方，化儀千差，何舉此界釋迦八相例歎諸大士耶？</p>
            <p>答：《要解》上（八左）雲：以釋迦八相寄菩薩說。此意有二：</p>
            <p>一示此眾與釋迦同淨土來現眾，此乃主伴無二，互示主伴，主伴二而無二，同一大悲故。下文曰：「佛所住者，皆已得住，大聖所立，而皆已立。」「已」言可見，皆已成佛道眾也。</p>
            <p>二示八相示現一代化儀皆為此經序分，今新改異威儀，說奇特法，住佛所住，即彌陀也，其示現八相，度脫一切眾生者，一時來會，標一代化儀但歸此一法。是以《法華》、《華嚴》以往生為終益，彼猶為彌陀十九願益，第十八真實之利至今經彰已，出世本懷其可知。凡諸經中菩薩歎德長者無過此經，蓋是阿難得佛妙旨述歎之。釋迦已從安養出，八相示現說此妙經，菩薩亦于十方如釋迦尊，八相示現說此妙法，釋迦尊至其處，亦為伴之義，豈可無哉！（已上）</p>
            <p>《會疏》二（五右）三義不出此二義。</p>
            <p>今按：就此經明八相有三重：</p>
            <p>一先辨釋迦八相化事，以歎於普賢等列眾深德，智德不可思議，經列普賢等一百四菩薩歎德雲：「於念念中，現天宮沒受生，出家修行苦行，詣菩提樹下，降魔、成佛、般涅槃相，常不厭舍一切眾生，覺悟令發大菩提。」（文）可准解之。</p>
            <p>二以普賢等八相例於釋迦出化利生，何以然者？</p>
            <p>如《華嚴》〈行願品〉雲：「一剎那中即得往生極樂世界，到已即見阿彌陀佛、文殊師利菩薩、普賢菩薩、觀自在菩薩、彌勒菩薩等。此諸菩薩，色相端嚴，功德具足，所共圍繞。」（文）當知普賢等皆在極樂，共圍繞阿彌陀佛，今從極樂世界中出，釋迦亦然。是以普賢等八相化事如今釋迦化事無異，共是「還相回向」人故。</p>
            <p>三以釋迦出化亦例還來穢國之人。下文雲「示現同彼如我國也」，《和贊》雲：「至安樂淨土人，還五濁惡世，如釋迦牟尼佛，利益眾生無邊。」正此義也。</p>
            <p>具此三重，故舉以顯焉，學者深思。</p>
            <p>「處兜率天」等明處天相。新「都史多」，舊「兜率陀」，或雲「兜術」，或雲「兜駛多」，此雲「知足天」，亦雲「妙足」，欲界中空居天名也。（《應音》十九、《琳音》十二）人間四百年為彼天一晝夜，壽命四千歲，身形長二裏。（《婆沙》、《正法念經》）</p>
            <p>何由住兜率，非餘天？《大論》四（十八）有四說：有人雲因緣（能化修因）業熟（所化機緣）故生；（是一）複次，下地結使厚濁，上地結使利，彼天（兜率）結使不厚不利，智慧安穩故；（是二，《涅槃經》說近之）複次，兜率天壽與佛出世時相會故；（是三，《毗婆沙》七十八有說都史天壽量與菩薩成佛及瞻部州人見佛業熟時分相稱）複次，佛常居中道故，於六欲及梵天中上三下三，於彼天下生中國。（是四）如望西《會疏》二（四十四）引。</p>
            <p>蓋了惠以出世時不定難第三義，一（二十九右）會釋甚鑿。今按：彼第三說即是舉有部異說，《婆沙》有說可以見，何容疑乎！</p>
            <p>又《梵網述記》上本雲：「若依《華嚴》，有十事業住兜率天故，彼《經》四十三雲：此第四天非沈、非逸，易可教化，故生第四，不生餘天。」（文）同第二說，明其相狀如《會疏》二（三左）引《大莊嚴經》。</p>
            <p>「弘宣正法」者，《因果經》雲：「釋迦生兜率天，其名號『聖善惠菩薩』，為諸天主說於一生補處行，亦於十方國土現種種身。」（文）興引《莊嚴經》雲：「為欲證無上覺，乃趣一生補處，從此命終，生兜率天，為彼天子，名『淨幢』。諸天子等百千拘胝那由佗數，大集法堂，圍繞菩薩，聽受所說無上大法，斷諸煩惱，生廣大心。」</p>
            <p>二下生相（下天托胎）</p>
            <p>舍彼天宮.降神母胎.</p>
            <p>初句下天，次句托胎。「舍彼天宮」者，如《會疏》二（五左）依《因果經》明相狀，引《寶積》明舍彼下生之所以。上「降神母胎」者，正明托胎，「母」者摩耶夫人，《上生經疏》雲：「佛母摩訶摩耶夫人，此雲『大術』，早為遷壽。」（文）《探玄》二十雲：「摩耶者，此雲『幼生』，菩薩夫人者，梵名『提婆多』，正翻應名『天後』，古人就義名曰『夫人』。」（文）</p>
            <p>托胎相如《會疏》二（七右）引《大莊嚴經》〈離世間品〉明十種所以。又引《俱舍》會。然降神時，凡有三說：</p>
            <p>一者，《因果經》曰：「爾時菩薩欲降母胎，即乘六牙白象，發兜率宮，乃至以四月八日明相出時降神母胎。」《普曜經》同之。</p>
            <p>二者，《瑞應經》雲「因母晝寢」，《經》雲：「菩薩初下化乘白象，貫日之精，因母晝寢，而示夢焉，從右脅入，夫人夢寤，自知身重。」</p>
            <p>三者，《大論》雲「中夜降神」，此乃從誕生日一年已前，周昭王二十五年癸醜四月八日也，或十五日云云。</p>
            <p>《西域記》雲：「上坐部菩薩以嗢咀羅頞沙荼月二十日夜（嗢咀羅頞沙荼，箕宿名，四月黑半、五月白半也。《婆沙》、《俱舍》光寶三月黑半，四月白半也），當此五月十五日。諸部則以此月二十三日夜降母胎，當此五月八日。」（文）</p>
            <p>依《大莊嚴經》，三月十五日明星出時托神。《經》雲：「菩薩春分中，毗舍佉月（氏月二月黑半，三月白半。若依婆沙等，正月黑半，二月白半為氏月也）不寒不熱之氏宿合時，（此方三月十五日夜氏與月合）白月圓淨，弗沙星（三月白半七日夜鬼與月合）正與月合，其母安穩睡眠時，於母右脅降神而入（弗沙星明星，故是八日曉也）。」</p>
            <p>問：四生中卵、濕二果報劣，應佛不生，化生勝，何故佛不化生，受胎生耶？」</p>
            <p>答：有多義。《影疏》（上十六左）如《涅槃經》略有八義云云。《祥疏》二義與第三、第七同，可見。准他經有住胎相，此經缺之。淨影加之立虛科。如《會疏》（八右）廣辨住胎相。</p>
            <p>第三現生相二，初出胎殊異：</p>
            <p>從右脅生.</p>
            <p>《唐本》雲「于彼壽終降生右脅」，此合托胎出生，故雲「降生」也。爾時，聖後入藍毗尼園中，諸根寂靜，四月八日日初出時，即舉右手，攀無憂樹（彰無苦惱），菩薩漸漸從右脅出，猶如日輪出於雲翳等。如《會疏》廣依《莊嚴經》明其相狀。《興疏》略引經。</p>
            <p>嘉祥雲：「示異凡穢，故從右脅生，右是便，欲明先權後實也。」義寂雲：「為化眾生離左道故，左道非正之法也。漢土貴左道，老子生左脅，梵右為勝。」</p>
            <p>《大集經》雲：「有諸眾生常行左道，菩薩見已，修習右道，為令眾生舍左道故。」《寄歸傳》三：「特崎拏是其右，總明尊便之目。」</p>
            <p>釋尊誕生周第四代、昭王二十六年甲寅四月八日也。日本地神五代，鸕鷀草葺，不合尊治天也，從其至神武天皇即位元年辛西三百六十八年也。誕生日有異說如別處。</p>
            <p>次生時靈瑞（有五：一現行，二放光，三地動，四自稱，五天眾歸仰。（《會疏》））</p>
            <p>現行七步.（《唐本》：見行七步）光明顯曜.（放大光明）普照十方.無量佛土六種震動.（普佛世界六種震動）舉聲自稱.吾當於世為無上尊.（而自唱言：於我一切世間最為尊貴）釋梵奉持.天人歸仰.（釋梵諸天鹹緣親奉）</p>
            <p>此中有五瑞：一現行，二放光，三地動，四自稱，五天眾歸仰，可知。《唐譯》亦大同之。</p>
            <p>初「現行七步」者，現身威。淨影雲：「于十方各行七步（依《涅槃經》），示現丈夫奮迅之力，於十方世界獨出無畏。」祥雲「明過六道」。義寂雲「現七覺法相故」（《華嚴十事》第八）。憬興雲：「菩薩生已，不假扶持，即於十方各行七步，下足之處皆生蓮華，無有怖畏，欲示丈夫超于六道奮迅之力，故行之七步。」（文）此以淨影、祥釋會合經文。《大莊嚴經》及《涅槃經》說十方行七步，今經總雲「現行七步」，義通十方，故雲「十方各行」也。</p>
            <p>「光明顯曜，普照十方」者，二示放光，身光普照，令人覺知佛生。（影、祥）又身光利物故，興及《會疏》（十四左）引《大莊嚴經》。</p>
            <p>「無量佛土，六種震動」者，三明地動，謂震動大地，使魔怯伏。（祥、影、興同之）「震」者，《應音》二（二右）雲：《公羊傳》曰：地震者何？地動也。《周易》：震，動也。經文有從手作振，發也，掉也，掉亦動也。</p>
            <p>六種動者，《華嚴經》雲：一震（隱隱有聲）（影雲：如世空物，振之則下），二動（搖揚不安，如車掉），三吼（發聲），四擊（湧是也，如泉湧，如金沸。），五起（自下升上名「起」，如面起），六覺（動勢令人心覺），是名「六動相」，此各有三，名十八相。《興疏》雲：准《長阿含》，六動有三：一六時動，謂入胎等，今出胎動；二六方動，動、湧、震、擊、吼、爆，謂四方中邊湧沒；三六相動，今所謂六動是也，此各有三，名十八相，謂動（直動）、遍動（四天下動）、等遍動（大千動），餘五皆爾，今所謂即六相動也，故《莊嚴經》雲「六動有十八相」。（已上）明六種所以，如《會疏》引《大論》。</p>
            <p>「舉聲自稱：吾當於世，為無上尊」者，四自稱，《大莊嚴經》雲：「菩薩從右脅出，于時樹下自然湧出七寶蓮華，大如車輪，聖子即便墮其上，無扶持者，自行七步，舉其右手，而師子吼：我於一切天人之中最尊最勝，無量生死於今盡矣，此生利益一切人天。」（已上）</p>
            <p>或《大論》等（《瑞應經》）說：「天上天下，唯我獨尊，三界皆苦，我當安之。」（文）</p>
            <p>《會疏》（十六）引《方便會》明所以，既行七步于十方，光明動十方，自唱亦行十方，自唱尊號，令物歸趣。興具約共六方者，恐付順經意。時其聲普聞，一切三千世界無不歸仰無上尊也。</p>
            <p>「釋梵奉持，天人歸仰」，五明眾歸仰，「釋」謂帝釋，處須彌山頂，「梵」謂梵王，居虛空，舉釋則地天皆攝之，舉梵則虛空天盡攝之。「奉持」者，《說文》：奉，承也。「侍」者，《琳音》四（十四）：《說文》：承也，從人從寺。徐曰：承其不及也。《廣韻》：近也，又從也。親奉侍從名「奉侍」。「仰」，舉也，《廣韻》：反首望也。《詩注》：仰者，心慕之辭。</p>
            <p>《疏》（十一右）引經雲：「說是言已，（自稱）四天大士即以天繒接太子身，置寶機上，天帝釋王自執寶蓋，大梵天王親持白拂侍立左右，時亦難陀、優波難陀二大龍王于虛空中吐清淨水，以灌其身，純黃金色，有四八相，大光普照大千世界，天樂奏空，妙華繽紛等。」（《因果經》、《莊嚴經》）</p>
            <p>《興疏》引《莊嚴經》，可見。是釋梵奉侍、天人歸仰之相也。</p>
            <p>名悉達太子者，《本行集經》九雲：「彼生之日，一切眾事皆悉即成，今我（父王）可為太子立名為『成利』。」（文）《苑音》四雲：「悉達具雲「薩縛頞佗悉地」，（平聲）『薩縛』，一切，『頞他』，事也，『悉地』，成也。言其于一切所應作事，皆既成就也。」（文）《西域記》七雲「薩婆曷刺佗悉陀」。《唐》言「一切義成」。（文）</p>
            <p>四在家相二：一童子相，二受欲相。（現處）初中亦二：初習學相，後試藝相。初習學相者：</p>
            <p>示現筭計.文藝.射禦.博綜道術.貫練群藉.</p>
            <p>淨影雲：「示現」已下是第五童子相，于中有二：一身具眾伎，（「筭計」等）二智解寬廣，（「博綜」已下）博綜道術，知事寬廣，仙道秘術無不博學故；貫練群藉，知教寬廣，世俗異典（四韋陀等）悉知故。</p>
            <p>《祥疏》雲：「下明修學世伎，六藝者，算計是一，（數也）文藝詩書及禮、樂、射、禦是六也。（初一句為六藝）博綜道術者，廣習五明道術，貫練群藉者，含內論。」（文）</p>
            <p>《興疏》初句順嘉祥，後句依淨影。</p>
            <p>「算計」者，《麟音》二（十一）世本雲：黃帝時隸首所作也。《劉法》、《九章》、《孫子》、《五曹》皆計數術也。「文」謂文書，所謂梵寐書等六十五卷也，「藝」謂伎藝才能，《琳音》二十五雲：此方有六藝：禮、樂、射、禦、書、數是也。西方技藝即習五明是也云云。「射」謂《周禮》五射，《說文》從矢作，釋雲：弓弩發於身而中於遠曰「射」。「禦」，《說文》使馬也，乘車馬法也。「博綜」謂廣習也，「貫」謂數數串也，「練」謂久練令熟也。</p>
            <p>今按：示現算計、文藝、射禦者，順此方六藝而明現彼方五明，祥、興此意。</p>
            <p>《唐本》雲：「又現習學書計、歷數、聲明、伎巧、醫方、養生、符印，及餘博戲，擅美過人。」此約彼方五明明故，今約此方，則但六藝耳，故順方譯。</p>
            <p>《西域記》雲：七歲後漸授五明大論，一曰聲明，釋詁訓字、詮目流別；二工巧明，技術、機關、陰陽、歷數；三醫方明，梵咒、閑邪、藥石、針艾；四曰因明，考定正邪、研竅真偽；五曰內明，究暢五乘因果妙理。如《瑜伽》五十三已下廣明。</p>
            <p>初「示現」者，淨影雲：「佛已久知，隨化始學，故曰『示現』。」習學相、算計相等如《會疏》二引經。</p>
            <p>後試藝相</p>
            <p>遊於後園.講武試藝.</p>
            <p>如《莊嚴經》、《本起經》，試藝相為嫂妻事。淨影雲：遊後園下是第六嫂妻之相。于中初「遊於」等者，嫂妻前事，如《本起》說。（太子十七歲事）系象（興流所引）觔力名為「講武」，共射金鼓說為「試藝」。義寂從之，廣引《本起經》。望西用之。</p>
            <p>憬興亦屬納妻科，講武試藝即嫂妻之前事。然舉《影疏》雲「猶有未盡」，故長引經文（《莊嚴經》）了雲：今言講武者，即角力射鼓也，試藝者，即試書運籌也。</p>
            <p>《祥疏》雲：「遊於後園，明學技已，於後園講試之耳。講之言習，試之言用也。」（己上）</p>
            <p>今謂：既習學文藝、射禦等已，于此於後園講習之、試用之。故文勢屬前（童子相），非屬納妻相，故《唐譯》亦無此句，其文藝、射禦等《因果經》太子十歲事也。其《本起經》嫂妻爭太子，十七歲事也，故屬納妃相者非也，故嘉祥可據。</p>
            <p>《會疏》引《因果經》明十歲試藝相，與《莊嚴經》、《本起經》嫂妻事不同，可見。《會疏》亦屬前者大好。</p>
            <p>二受欲相</p>
            <p>現處宮中.色味之間.</p>
            <p>《唐譯》雲：「身處王宮，厭諸欲境，見老病死，悟世非常。」（文）</p>
            <p>今此中亦含「厭諸欲境」句，然則「現處」等句似明出俗所由，現處宮中欲境，厭離不樂故。然此經釋家皆以此句科為嫂妻之相故，今亦屬在家相之中也。</p>
            <p>又可，此句屬下示所厭境，若依此義，則現處者，現身自處五欲中之義也。若依舊科者，淨影雲：「佛實離愛，隨化示居，故曰『現處』。」祥雲：「示、處同，是為示現義也。」此義亦好。</p>
            <p>宮中是見聞皆五欲繁榮之處，於中今舉色、味二境攝余，納妻亦有其中焉。</p>
            <p>「之間」者，猶言之境，其受欲相《會疏》引《因果經》、《莊嚴經》，可見。</p>
            <p>五出家相四：一出家緣，二出俗相（入山、鬚髮），三入真相，四苦行相（端坐）。初出家緣者</p>
            <p>見老病死.悟世非常.</p>
            <p>上五欲是可厭之境，於中見老病死，悟世間無常，此乃出家之緣也。淨影指《本起經》，憬興指《莊嚴經》，《會疏》（廿四左）具引《因果經》，其義備矣。</p>
            <p>「見老」者，東門化老，（淨居天）太子見悟時光遷流，身不可恃；見病者，南門化病人，太子見悟此身大苦聚；見死者，西門化死人，太子見悟，雲一切世間皆有死苦，雲何於中行放逸。此中略北門化僧，非所厭故，唯舉三門所厭境故。北門見沙門，故求學道。</p>
            <p>二出俗相</p>
            <p>棄國財位.入山學道.服乘白馬.寶冠瓔珞.遣之令還.</p>
            <p>《唐譯》雲：「指舍國位，踰城學道，解諸纓絡，及迦屍迦，（《小品般若》、《音義》：此雲光，言有光澤也。）被服袈裟。」(文)</p>
            <p>「棄國財位」者，斷恩愛也，所治國、所有貨財、帝祚寶位，悉舍不取，舍皆無常故。</p>
            <p>「入山學道」者，入無為境也。入山者，踰城入山，如《會疏》引《因果經》明其相。《梵網述記》雲：「《梵網》七歲出家，餘經中十九出家，根機有殊，見聞不同。」又《西域傳》雲：「如來踰城，出時不定，或十九，或二十九，二月七日、（《因果》）三月八日，（《西域記》）或二月八日，（《長含》）或四月八日。（《灌佛經》等所見不同，不可和會。）」</p>
            <p>「服乘白馬」者，「服」謂衣服、寶冠、瓔珞等也。「乘」謂騎乘，所謂白馬也，《本行集》雲「犍陟」，《琳音》十九雲：犍陟，悉達太子所乘朱鬣白馬名也。</p>
            <p>寶冠瓔珞悉與車匿，令還王宮，髻中寶珠奉父王，脫身瓔珞奉之波闍波提（憍曇彌），余嚴身具送耶輸陀羅，此等皆托車匿送遣還城，故雲「遣之令還」。欲令眷屬知菩薩不貪在家名衣上服等故。「遣」，縱也，《廣韻》：送也，《增韻》：又袪也，逐也，發也。</p>
            <p>三入真相</p>
            <p>舍珍妙衣.而著法服.剃除鬚髮.</p>
            <p>正示出家相。《唐譯》雲「解迦屍迦（光澤）被服袈娑」，含「剃除」句，如《會疏》引經：爾時，太子以利劍自剃鬚髮，發願言：「今落鬚髮，願與一切斷除煩惱及習障。」釋提桓因接發而去虛空已，剃發而衣不如法，時淨居天化作獵師，身被袈裟，於其前立。太子言：「汝所著衣是寂靜服，諸佛標幟，雲何著此？」獵師答雲：「以誘群鹿，群鹿見此袈裟，近我，我易得殺。」太子曰：「但為殺生，非求解脫，此太不可，與汝貿易。」獵者答言：「善哉如告。」即脫寶衣而與獵者，自被袈裟。乃是今文既易得，舍自珍妙衣與獵者，自被著法服也。</p>
            <p>嘉祥就獵師覓鹿皮衣者，由獵師答言誘群鹿衣乎，蓋有據乎？蓋「剃發」句為後。</p>
            <p>言「法服」者，袈裟也。《苑音》二（初）雲：「具正雲『迦羅沙曳』，此雲『染色衣』，西域俗人皆著白色衣也。」（文）《四分律》雲：「一切上色衣不得畜，當壞作迦沙色。今略梵語也。又名『壞色』。」《業疏》雲：「本作迦沙，至梁葛洪撰《字苑》，下方添衣，言道服也。」（文）《大集經》雲：「袈裟，名離染服。」《賢愚經》雲「出世服」，《如幻三昧經》雲：「無垢衣，又名忍辱鎧，又名蓮華衣，又名幢相等。」</p>
            <p>《五分律》二十三：「世尊與大比丘俱遊行南方，從山上下見有水田，善作腠畔，言諸比丘，宜著如此衣，或一長一短，或兩長一短，或三長一短，左條葉左靡，右條葉右靡，中條葉兩向靡，此名『割截不共衣』，與外道異，怨家、盜賊所不復取。」（文）</p>
            <p>《十誦律》二十七說：萍沙王謬禮外道以為佛弟子，白佛：願令僧衣與外道衣異。佛敕阿難令制割截衣云云。</p>
            <p>有人引此等諸文，雲制其割截衣者，佛成道已後事也。故今此文及《唐譯》袈娑者共彼外道，不割截衣而已。</p>
            <p>然望西一引《大論》問答未詳，誤以為外道一切皆裸形，故設此問答，殊不知外道中亦有著離塵衣。</p>
            <p>四苦行相</p>
            <p>端坐樹下.勤苦六年.行如所應.現五濁剎.</p>
            <p>六年苦行相如《會疏》（三十二右）引諸文。（初至跋伽仙人住處，問答仙人，所行不免苦。次所教行北阿羅邏仙人處，路於般荼婆山岩上，端坐思惟，而後至仙人處，教修四禪定，得無想報，又得非想非非想處，為究竟解脫問答云云。次至迦蘭住處，問答亦複如是，後至伽闍山苦行林中，思惟苦行六年，如《莊嚴經》）苦行處者，優樓頻螺池側于尼連禪河，至一靜處思惟。《西域記》八雲：目支鄰陀龍池，東林有畢缽羅樹，於是苦行六年，日食一麻、一米麥，經行往來，攀樹後起處。</p>
            <p>何以故行苦行？《莊嚴經》雲：「我今出於五濁惡世，見彼下劣眾生諸外道等，修諸苦行，我今為欲摧伏外道等」。又《方便會》為調伏諸外道，故六年苦行。又《華嚴十事》中雲「為隨順五濁世界眾生故」，今經亦此義也。</p>
            <p>《大論》三十八（二十一左）雲：「諸外道等信著苦行，若佛不六年苦行，則人不信」等。此乃與《十事》中第八「為顯菩薩殊勝行故」同焉。《大論》次文雲：「有外道苦行者，或三月、半年、一歲，無能六年日食一麻一米者，諸外道謂此為苦行之極，於是信受，皆入正道。」（文）</p>
            <p>「行如所應」者，異解紛耘。</p>
            <p>《祥疏》雲：「六年下明學道，先示同邪道，故雲『勤苦六年』。『行如所應』者，行是因，所應是果，果應因行，故雲『所應』。」（文）此解不然，若果應因行者，可言「行如能應」，「所」字難消，又修非道，豈可求邪果乎？</p>
            <p>淨影雲：「勤苦六年，先同其邪，行如所應，翻邪學正道，是其所應修學，順而行之。」（文）憬興斥雲：「若爾，此文應屬成道，如何自許是出家相。自義順《瑜伽》，菩薩雖複修諸苦行，即趣正行之方便，故雲『行如所應』。」此亦於義不分明也。</p>
            <p>《略箋》雲：「其所修行，既應真理，將發惠明，故雲『如』也，未至成道，故不言正應也。」</p>
            <p>貫思議雲：端坐六年，一心念安般，修六妙門，順古佛之法，故言「行如所應」云云。</p>
            <p>《梵響》有二義：一約示現，行無所有處即得，行非非想處即得；（順上文解）二約內證，表修苦行裏自合真行大悲行，所應苦惱眾生。（順下文解）</p>
            <p>後解依《會疏》，《會疏》雲：「准《唐譯》，正是苦行所以也。彼文雲：六年苦行，能於五濁剎中作斯示現，順世間故。『行』謂苦行，『如』謂應同義，『所應』者，是指外道仙人等也，謂六年苦行實非為己身，正是應同愚癡外道、諸天人等，為調伏彼等故也云云。」此義為好。</p>
            <p>有師雲：以新本考之，「現五濁剎」一句應屬上段，而為苦行之所以，言能於五濁剎作斯示現故，是正立苦行因由耳。古注釋攝下恐未可也。不爾，「行如所應」句最為難解。</p>
            <p>六成道相有五：一淨身垢，二趣道場，三坐樹下，四降魔眾，五成正覺。初淨垢者：</p>
            <p>隨順群生.示有塵垢.沐浴金流.天按樹枝.得攀出池.</p>
            <p>《唐本》雲：「順世間故，浴尼連河。」(文)先作六年苦行，而身形消瘦，有如枯木，更無所得，故思惟起至尼連河洗浴塵垢，此順世間，故示有塵垢。菩薩身本來清淨，何垢之有？</p>
            <p>「金流」者，即尼連河，淨影雲「金沙河」，河底有金沙故乎。《應音》第二雲「阿利羅跋提河」，《泥洹經》作「熙連河」，皆訛也。正言「剌拏伐底河」。「剌拏」此譯雲「金」，「伐底」此言「有」，名為「有金河」。《說文》：濯發曰「沐」，洗身曰「浴」。《祥疏》雲：「先既因六年苦行無所得，形清體縮，故入金流洗之也。又以表理，明必以定慧之水斷除結使也。」</p>
            <p>「天按樹枝，得攀出池」者，祥雲：「為示體弱，故須攀枝，又表接物機也。」（文）《因果經》雲：「洗浴既畢，身體羸瘠，不能自出，天神來下（《莊嚴》名阿斯那樹神），為案樹枝，得攀（引也）出池。」《會疏》（三十六左）引用《莊嚴經》雲：「入池澡浴，時魔波旬變其池岸，極令高峻，池邊有樹，名阿斯那，樹神按枝令低，菩薩攀枝得上池岸。」（文）興依此故雲「按枝即池岸樹」。(文)</p>
            <p>然《因果經》沐浴出池後受難陀波羅之乳糜。（于彼林外有一牧牛女，名難陀波羅。時淨居天來下勸供養，地中自然出千葉蓮花，上有乳糜，以奉上太子，即受之已，身體光悅，氣力充足，堪受菩提。）《莊嚴經》前受善生女之乳糜，而後入尼連河而浴。又《莊嚴經》前後有入池，初處一方石，浣苦行弊衣已，入池澡浴，出池，樹下自納故衣，淨居天子上應量衣，菩薩受之，入村乞食。後受善生女乳糜，往尼連河，置缽岸上，剃發入河而浴，浴竟，坐寶座，食彼乳糜。《因果經》但有初澡浴。然彼經初說為洗衣入沐，出池後唯說沐浴受糜。今經說沐浴出池，前後互舉。</p>
            <p>《唐譯》雲「浴尼連河，趣道場」，故此菩薩澡浴已竟複受乳味，身色光淨，往詣道場也。乳糜者，糜，碎也，屑也。</p>
            <p>《莊嚴經》雲：「聚千牛而揲其乳，七度煎煮，唯取其上極精純者，因香粳米煮以為糜云云。」《會疏》二（卅七左）明所以者，《方便會》曰云云。</p>
            <p>二趣道場</p>
            <p>靈禽翼從.往詣道場.</p>
            <p>「靈」謂神靈，「禽」者鳥獸之總名。（白虎通）《爾雅》雲：「二足而羽謂之『禽』，四足而毛曰『獸』。」</p>
            <p>「翼從」者，《苑音》二（十二）雲：「孔安國注《書》雲：翼，輔也。《毛傳》曰：翼，敬也。」《麟音》、《增韻》：恭也，從，隨也，《爾雅》：從，重也，恭敬隨從雲「從」也。</p>
            <p>《經》曰：「菩薩澡浴身體，複食乳糜，身色光澤，往詣道場。爾時亦有五百青雀飛騰虛空，右繞菩薩，雜色瑞雲及以香風而隨映拂。」（《本起經》、《因果經》）淨影依之故雲「如經中說，五百青雀隨從佛後名『禽翼從』，此皆神鳥故曰『靈禽』。」不但五百青雀，《莊嚴經》雲：「複有無量象、馬、牛等圍繞菩薩，發聲哮吼，其音和暢，又有無量鸚鵡、舍利、拘枳羅鳥、迦陵頻伽、鳧雁、鴛鴦、孔雀、翡翠，共命諸鳥，翺翔圍繞，出和音。」《興疏》據之，如具引文。</p>
            <p>《唐譯》無「靈禽」句，但雲龍王迎贊諸菩薩眾，右繞稱揚菩薩。祥雲：「靈禽翼從表德被禽魚，吉祥感征明德被人天。」興雲：「靈禽者表同行眷屬云云。」此依《華嚴》〈離世間品〉十種第三雲：「宿世同行菩薩悉來雲集，以種種莊嚴具恭敬供養。」（《會疏》二（四十左）引）由此言之，或雲五百青雀，或菩薩圍繞，但是宿世同行菩薩，所見不同耳。</p>
            <p>往詣之相如《大莊嚴經》。（《會疏》三十八丁引）</p>
            <p>「道場」者，摩竭陀國菩提樹下成佛道之靈場也。《說文》雲：「治谷田也，從土易聲。」什注《維摩》雲：「佛所座處，于中成道，故雲『道場』。」《維摩義記》二末（廿五）：「菩提果德名之為『道』，『場』者，是其處之別稱，如治穀處名為『穀場』，治麥之處名為『麥場』等。」《探玄》二曰：「得道之處名道場，依主釋。亦如世谷場，簡去粃而擇取真實，此中亦爾，滅惑成德，亦得道即場，故持業。」</p>
            <p>《西域記》雲：「菩提樹垣正中有金剛座，昔賢劫初成，與大地俱起，據三千世界中，下極金輪，上侵地際，金剛所成，周百余步，賢劫千佛坐之而入金剛定，故曰『金剛座』焉。證聖道所亦曰『道場』，大地震動，猶不傾搖。」</p>
            <p>三坐樹下</p>
            <p>吉祥感征.表章功祚.哀受施草.敷佛樹下.跏趺而坐.</p>
            <p>《會疏》（三十九右）引《因果經》，《興疏》引《大莊嚴》大同，可見。蓋《本行集》、《大莊嚴》以「吉祥」為化人刈草人名。</p>
            <p>《觀佛三昧經》為草名，《經》上（十八）雲：「佛告大王，如我去伽耶城不遠，詣阿輸陀樹，吉安天子等百千天子皆作是念：菩薩若于此坐，必須座具，我今應獻天草。作是念已，即把天草，清淨柔軟，名曰『吉祥』，菩薩受已，鋪地而坐。」（文）</p>
            <p>然名「吉安」，或名「吉利」（《本行集》），或雲「吉祥」，同是人名，今經亦同之。《苑音》一曰：《尚書傳》雲：吉，善也。杜注《左傳》曰：祥者，吉凶之先兆也，言刈草人自稱「吉祥」。獻草稅決定正覺之先兆，故草亦名「吉祥」。又吉祥之所獻，故亦名「吉祥草」，無違也。</p>
            <p>「感」，《說文》：動人心，《廣韻》：動也，《增韻》：感，應格也。</p>
            <p>「征」者，《琳音》一雲：杜注《左傳》雲：驗也，《說文》：象也。案事有象可驗曰「征」，從壬從微省。</p>
            <p>淨影雲：「初感吉祥，而為征瑞，其吉祥者，是刈草人，經中亦名為『吉安』也，安、祥義同。佛將成道，感見此人而為征瑞，知己定當成吉祥果，是故名為『吉祥感征』。即以此人表（明也，彰也，著外雲「表」。）己所成功果福祚（「祚」，祿也，福也，祥也，報也。），是故名為『表彰功祚』。」《興疏》亦同之。</p>
            <p>「哀受施草」者，祥雲：「表物獻微情乃至草薄之物，無不哀受故，受草而敷之而坐也。」（文）佛心哀吉祥之情實，受其施草也。</p>
            <p>「敷佛樹下」者，佛取草而自敷布菩提樹下也。</p>
            <p>《唐譯》雲：「爾時，受草自敷菩提樹下，結跏跌坐。」（文）佛在樹下成佛名「佛樹」，亦說為「道樹」，亦名「菩提樹」。（《維摩義記》一（四十四））</p>
            <p>《西域記》曰：「畢缽羅之樹，佛在世高數百尺，數經殘伐，猶高四五丈，佛座其下成覺，因而謂之『菩提樹』焉。莖幹黃白，枝葉青翠，冬夏不凋，光鮮無變。每至如來涅槃之日，葉皆凋落，頃之複故。」（文）</p>
            <p>「跏趺而坐」者，《應音》七（二右）雲：跏趺，古遐切，《爾雅》：加，重也，今取其義，則交足坐也，結交趺坐是也。經文作「跏」，文字所無等。《琳音》八（十左）雲：「跏趺，上音加，下音夫，皆俗字也，正體作『加跗』。」鄭注《儀禮》雲：「跗，足上也。」顧野王曰「足面上也」。按《金剛頂》等，結跏趺坐略有二種：一曰吉祥，二曰降魔云云。今安吉祥之坐，手作降魔之印也。</p>
            <p>淨影雲：「蓋乃隨人見聞不同，若論菩薩見佛，如來從金剛際起金剛坐上至道場處之成佛，如《涅槃說》。凡夫二乘唯見如來吉安取草，敷而為坐，如此中說。」（文）</p>
            <p>《大論》三十四（九右）曰：「聲聞經中說敷草，摩訶衍經中隨眾生所見，或有見敷草樹下，或見敷天綩綖，隨其福德多少，所見不同。複次生身佛把草樹下，法性生身佛以天衣為坐，或勝天衣。」（文）今約摩訶衍所見，故雲敷草於樹下而坐。</p>
            <p>問：依天臺三藏教，佛敷草而坐，乃至圓教佛虛空為坐，今經佛似藏教佛，豈不淺近乎？</p>
            <p>答：此經八相明應化身儀，順五濁剎，故隨凡夫可見說。若如大菩薩，即應見尊特，道場樹亦同之。</p>
            <p>四降魔眾有三：一激發，二魔逼試，三菩薩降伏。</p>
            <p>奮大光明.使魔知之.魔率官屬.而來逼試.制以智力.皆令降伏.</p>
            <p>初二句激發相，明欲降魔而先放大光，使魔知菩薩成道，如《會疏》二（四十二丁右）引經。</p>
            <p>「奮」，《應音》七（十九）：《廣雅》：奮，振也。鳥之奮迅，即毛起而身大故，字從（音雖）在田上。《琳音》一（十四）：鄭注《禮記》：動也，《說文》翬也，郭璞雲：翬翬然飛貌也。今振大光明，勢動魔宮殿。</p>
            <p>「大光明」者，放眉間白毫相光明也，使魔知之者，光明中說偈，告來樹下共相校也。《大方便會》四十三云云。</p>
            <p>魔者，《大論》明四種魔：煩惱、五眾、死、天子。今指天子。魔，《應音》二十二（初）曰：「莫何切，書無此字，譯人義作。梵言『魔羅』，此翻名『障』，能為修道作障礙故。複言『殺』者，常行放逸，斷慧命故。或雲『惡』者，多愛欲故。」又七（四右）雲：「言魔波旬者，訛也，正言『波卑夜』，此雲『惡』者，謂常有惡意，成就惡法也。或言『惡魔波旬』，存二音也。」</p>
            <p>《琳音》十二（三左）：「魔鬼，上音摩，本是梵語略也，正梵音『麼（莫可反）羅』，《唐》雲『力』也，即他化自在天中魔王波旬之異名也。此類鬼神有大神力，能與修出世法者作留難事，名為『魔羅』，以『力』為名。」又略去四字，又（十三）雲：「字書本無此字，譯者變『摩』作之。」</p>
            <p>《輔行》雲：「古譯經論『魔』字從石，自梁武來，謂魔能惱人，字宜從鬼。」</p>
            <p>《淨影疏》：《涅槃》說八，四種（煩惱、五陰、死、天魔）大小通說，更加無為四倒之心（無常、苦、無我、不淨）為八。今此所論偏降天魔，違其自行正智降之，違其利他通力伏之，故雲「智力皆令降伏」。（巳上）</p>
            <p>「魔率官屬，而來逼試」者，次明魔逼試。（「屬」，附也，類也。「逼」，《爾雅》：迫也，《杜注》：近也。「試」：《增韻》：嘗也、探也、較也。）</p>
            <p>《唐譯》雲：「見魔合圍，將加危害。」魔軍逼試之相如《因果》（《會疏》二）、《莊嚴》等經。（《興疏》）又《觀佛三昧經》廣明。</p>
            <p>《唐譯》有「見」言，與現同，示已久降伏故。如《維摩經》（〈不思議品〉）雲：「爾時，維摩詰語大迦葉言：仁者，十方作魔王者，多是住不可思議解脫，菩薩以方便力教化眾生，現作魔。」（文）當知如來久降竟，然為此界邪見外道等，示現顯佛威德。今經無「現」字，然「奮大光明」二句自含其意。</p>
            <p>《大論》五十（十四左）雲：「爾時，菩薩作是念：欲界魔王心未降伏，放眉間光，令百億魔宮暗蔽不現。魔即瞋惱，集其兵眾，來逼菩薩。菩薩降魔已，十方諸佛慶其功勳，皆放眉間光，從菩薩頂入。」（文）可准解矣。</p>
            <p>「制以智力，皆令降伏」者，後正明降伏魔眾。《唐譯》雲：「菩薩以定惠力，降伏魔怨。」（文）今經舉惠攝定，定者慈心三昧也，力者神力，故知定惠以降伏魔也。淨影雲：「違自行正智降之，違其利他通力伏之，故雲智力令皆降伏。」（文）</p>
            <p>五成正覺</p>
            <p>得微妙法.成最正覺.</p>
            <p>正明成道，其相諸注引經可見。（成道有五，中前四科皆此之前方便）</p>
            <p>依《因果經》，惡魔退散，菩薩心淨湛然，爾時，菩薩正于二月七日夜，放大光明，即便入定，思惟真諦，于諸法中禪定自在，悉知過去所造善惡，即于眾生起大悲心，思惟眾生輪回無救者，至初夜盡。既至中夜，即得天眼，觀察世間，皆悉徹見，如明鏡睹面像，見諸眾生種類無量，此死生彼，隨善惡行，受苦樂報。觀地獄、畜生、餓鬼、人天苦樂，此時菩薩以天眼力觀察五道，而自思惟，三界之中無有一樂，至中夜盡。至第三夜，逆順觀十二緣，知眾生生之本滅。第三夜分破無明，明星出時，得智慧光，斷習障，圓滿成就一切智。</p>
            <p>《大論》五十雲：「菩薩降魔已，十方諸佛慶其功勳，皆放眉間光，從菩薩頂入。是時十地所得功能變為佛法，斷一切煩惱習，得無礙解脫，具十力、四無所畏、四無礙智、十八不共法、大慈大悲等無量無邊諸佛法。」（文）</p>
            <p>「得微妙法」者，淨影雲：「理是妙法，由得此法，故成正覺。」興雲：「不可唯言得理成正覺，今微妙法者，即攝所證果德悉盡之言云云。」理者，所謂諸法實相之道，佛證得此道，故成正覺，何妨之有焉！今謂：佛所得之道，微妙難思議，由之成最正覺。此句攝《華嚴》始成正覺。</p>
            <p>《法華》〈方便品〉雲：「我始坐道場，觀樹亦經行，于三七日中，思惟如是事，我所得智慧，微妙最第一，眾生諸根鈍，著樂癡所盲，如斯之等類，雲何而可度。」（文）</p>
            <p>《刊定記》一曰：「權得曰『成』，至極名『最』，離倒名『正』，開悟名『覺』。」</p>
            <p>第七轉法輪相有二：一請法，二記說。初請法者：</p>
            <p>釋梵祈勸.請轉法輪.</p>
            <p>《唐譯》雲：「梵王勸請，轉於法輪。」今經舉釋、梵攝余，《唐本》唯舉梵王請，請主故。</p>
            <p>《法華》雲：「爾時，諸梵王及諸天帝釋、護世四天王，及大自在天，並余諸天眾，眷屬百千萬，恭敬合掌，禮請我轉法輪。」（文）</p>
            <p>《大論》七（六）雲：「今是釋迦文佛得道後，五七日寂不說法，自言：我法甚深，難解難知，一切眾生縛著世法，無能解者，不如默然，入涅槃樂。是時諸菩薩及釋提桓因、梵天王，諸天合掌，敬禮請佛，為諸眾生初轉法輪。佛時默然受請，到波羅奈鹿林中轉法輪。此中雖有多請，梵王有賢劫千佛請法誓願，故偏舉。」</p>
            <p>《大寶積經》〈密釋金剛力士會〉第九（八紙）說梵王請法發願云云。帝釋是欲主，故舉之。</p>
            <p>今舉二攝餘。（《寶積》九曰：勇群輪王正位，第二子法念曰：諸仁（千子）成佛，當作梵天勸轉輪。《寶積經》雲：「佛告寂意菩薩曰：過去無量劫，勳寶錦淨王如來時，有轉輪聖王，名『勇群王』，千子具足，又有二夫人，一名『不行步』，二名『無虛損』，有二孩童，一名『法意』，一名『法念』，自然現前，法念童坐不行步夫人膝上，法意童坐無虛損夫人膝上，異口同音說偈云云。」）</p>
            <p>「轉法輪」者，《法華文句》雲：「轉佛心中化他之法，度入他心，名『轉法輪』。」（文）</p>
            <p>《探玄記》三（廿五）曰：「法是軌持義，通有四種：謂教、理、行、果。輪是所成義，亦有四：一圓滿之義，以離缺減故；二是具德義，以轂輻輞等悉是皆具故；三有用義，謂摧輾惑障故；四轉動之義，謂從此向彼，即從佛至眾生，亦從彼向此，即從眾生至佛果，故法即是輪，故持業釋也。又輪是喻，況如聖王輪寶，即法之輪，依主釋。」（文）</p>
            <p>《轉法輪優婆提舍》（七紙）：以何義故名法輪？法體是輪，故名「法輪」。如世間銅體是瓶，故名銅瓶。三十七菩提分法是法體也，何名輪？摧破一切煩惱，故名「輪」。請法所由出《大論》第七（五左已下），如《會疏》三初（初丁）略抄。</p>
            <p>問：佛成道後，經幾時節而說法耶？</p>
            <p>答：經論異說，《出曜》、《方等》、《大莊嚴經》逕七七日，《因果》、《法華》同三七日，《大論》說五十日，《四分律》雲六七日，《五分律》雲八七日，《毗婆沙》雲四月，《十二遊經》雲一年。有如是等諸部異說，見別不同，不須和會。若依寶師，有多會釋，可往見。</p>
            <p>《興疏》依《莊嚴經》，（《出曜》亦同）謂初七入定，（住喜悅定，觀菩提樹，居此除諸苦故）二七經行，（大千為限）三七觀樹，（此處得大覺故）四七經行，（此時魔勸滅，魔女障礙遂悔罪複本）五七住目真鄰陀龍宮（龍神守護），六七住尼俱陀樹下，近尼連河，有多外道皆來慰問，七七住多演林中，觀眾生四苦所逼，時商主供養，（北天竺兄弟二人）四王供缽，而後入定，觀世思惟：吾法甚深，不可說，若梵來請即說。時螺髻梵王知如來默然之旨，與無量梵眾來請說法。（多有眾生堪悟入深法）佛默，梵王亦知默然之旨，與釋天及阿迦尼吒天，於夜分中至多演林禮繞，釋天請法，佛默，大梵重請，佛說二偈：我證逆流道，甚深難可見。盲者莫能見，故默不說。世間諸眾生，著彼五塵境，不能解我法，是故今默然。梵、釋聞已憂惱，忽然不現，複于一時，梵王歎摩伽陀國諸外道封著邪見，唯願說法令聞，時世雄佛眼觀眾生上中下三根、三聚，為梵王許說，一切世間天人等有淨信者，聽受如是法，梵王喜去，神唱言：如來今受梵王勸請，於一念之頃，虛空神聞展轉到色究竟天等云云。（略抄）</p>
            <p>大無量壽經甄解第三</p>
            <p>二菩薩眾有四：一標位號，二列高名，三歎高德，四總結歎（如是之等）。</p>
            <p>初標：</p>
            <p>又與大乘眾菩薩俱.</p>
            <p>淨影雲：「『又』者，複重之辭，前列聲聞，更明菩薩雲『又』也，『與』義同前，佛兼彼故雲『與』也。」（文）今謂：「又」者眾之別，與前聲聞眾別，故雲「又」也。</p>
            <p>「大乘眾菩薩」者，以法別人。《唐譯》對前小眾故雲「摩訶薩」，則義意相同。「大乘」者，梵「摩訶衍那」，此雲「大乘」，「大」者，當體為目，包含為義；「乘」者，就喻為稱，運載為功，法喻合舉。（《起信義記》）《雜集論》等明七大性如常。《大集經》第六（廿一）：此乘廣大故言「大」，于諸眾生無挂礙故言「大」，一切智善根之根本故言「大」，無煩惱等黑暗故言「大」，所具光明無所不遍故言「大」，周遍而眼目故言「大」，本性清淨而無穢故雲「大」，斷諸煩惱一切習氣故言「大」。（取意）可准解。《渧記》引《稱讚大乘功德經》（玄奘譯）如來分別解說大乘名，所目諸義云云。</p>
            <p>今按：上小弟子尚非常途，故雲「一切大聖」等，況此中大乘豈可通方乎？是知大乘者一乘，一乘者無有二乘（聲聞或菩薩）、三乘（更加聖道），二乘、三乘者為入一乘，一乘者第一義乘，唯是誓願一佛乘也，應知。</p>
            <p>「菩薩」者，具雲「菩提薩埵」、「摩訶薩埵」，今從略耳。《探玄記》二（廿九）依《佛地論》等總有三釋：</p>
            <p>一菩提是所求佛果，薩埵是所化眾生，即悲智所緣之境，從境立名，故名「菩薩」；</p>
            <p>二菩提是所求果，薩埵是能求之人，能所合目，故名「菩薩」；</p>
            <p>三薩埵此雲「勇猛」，謂於大菩提勇猛求，故名「菩薩」。</p>
            <p>《智度論》同後二義。《論注釋》依《大論》云云。</p>
            <p>「摩訶」雲大，《佛地論》三（十六）：「諸菩薩有三大事名『摩訶薩』，一者數大，以無量故；二者德大，謂住大乘、遊大乘等；三者業大，謂息眾生諸苦惱故，利樂有情是菩薩業。」（文）</p>
            <p>《聖文天子所問經》：「文殊支利以何因緣名菩薩？答曰：天子于菩提分法住持入，故名菩薩，三十四種道品，菩薩萬行，菩薩修習萬行，證入一如際，故名菩薩。又複問曰：文殊支利以何因緣名摩訶薩？答曰：天子入大乘故，滿大智故名摩訶薩。」（文）</p>
            <p>入大乘者謂佛所住，《法華》言佛自住大乘故，下經說「究竟一乘至於彼岸」是也。入大乘是所證境，滿大智是能證智，能所相應，能安住佛境界名「摩訶薩」，此義符順此經。</p>
            <p>二列高名二：一列會眾名，（出家菩薩）二列自在化眾。初中：</p>
            <p>普賢菩薩.妙德菩薩.慈氏菩薩等.此賢劫中一切菩薩.</p>
            <p>已下列名異說紛紜。</p>
            <p>淨影分為二類：一普賢等賢劫成佛菩薩，二賢護等餘劫（《三千佛名經》雲：過去莊嚴劫千佛出世，現在賢劫千佛出世，未來星宿劫千佛出世。今對賢劫、星宿為餘劫。）成佛菩薩。（法位、憬興同之）</p>
            <p>如義寂分為四類，彼《記》雲：「一普賢、妙德為一類，二慈氏等賢劫菩薩為一類，三賢劫等十六正士為一類，四善思議等十四菩薩為一類，並有一千三十三也。」（已上）</p>
            <p>憬興意唯分二類，雖同淨影，分十六、十四同義寂，《大論》中標善守等十六菩薩，而列六人在家菩薩，其名全異今經善思議等名，故今十四為別類。若善思議等為所等，則可謂十五正士，《唐譯》言「所謂」者不正也。</p>
            <p>了惠雲：今辨二師意，（淨影、義寂）各有通塞，謂淨影意初違《悲華》，（彼《經》無諍念王有千太子，悉誓淨土中成佛，其中第八普賢、第二文殊，豈穢土中賢劫佛乎？又說寶海有十五人弟子，悉誓穢土中賢劫成佛，慈氏其第四弟子。）彼經賢劫成佛唯慈氏一人，何三菩薩同是現在賢劫佛耶？後順《寶積》，彼經標賢劫等十六正士，言「所謂善思議」等故，明知非是別類，加之《念佛三昧七日道場懺悔方法》（慈覺）雲：「一心奉請南無賢護菩薩、善思議菩薩、信惠菩薩、空無菩薩、神通華菩薩等十六正士，及十方諸大菩薩摩訶薩。」（已上）此符合《寶積經》耳。次義寂意初順《悲華》，後違《寶積》，違順二義翻上應知。自從義寂，（善思議等為一類）《寶積》為誤乃至引《智論》及《法華》科文。（惠心）別舉十六正士名云云。</p>
            <p>《會疏》一（卅二右）引《大論》雲：「是中二種菩薩：居家、出家。善守等十六菩薩是居家菩薩，慈氏、妙德菩薩等是出家菩薩，觀世音菩薩等從他方佛土來，若說居家，攝一切居家菩薩，出家、他方亦如是。」</p>
            <p>今依此文，出家菩薩亦二類：一文珠、普賢正是釋迦會中之上首，故舉二大士總攝一切餘釋迦會中菩薩；次彌勒是當來賢劫成佛薩埵上首，舉是攝餘賢劫補處大士；後賢護等居家菩薩上首，以攝居家諸菩薩。此義詳悉，近來《渧記》亦從此義。</p>
            <p>今按：初列出家菩薩中有二：初普賢、文珠列釋迦一化上首，余一會菩薩皆攝之；次列賢劫成佛上首，舉彌勒攝賢劫菩薩；後列自在化眾，舉賢護等為上首，余自在化眾皆攝之，自在化眾者，《法華論》所謂「不定行菩薩」。如上所引順廿二願，為此科判。此中普賢為首者，此會所列，悉是彌陀巧方便回向之眾故。</p>
            <p>淨影初三菩薩為賢劫成佛菩薩者未詳，普賢、文殊釋迦會上首，故居初，非賢劫菩薩，故列也，其賢劫成佛菩薩，唯彌勒為上首。《大寶積經》百十〈淨信童女會〉雲：「複有賢劫諸菩薩等，彌勒菩薩而為上首，複有六十無等倫諸菩薩等，文殊師利而為上首，複有十六正士，賢護菩薩等而為上首。」（第百五十五〈無盡慧菩薩品〉亦同之）當知賢劫菩薩唯彌勒，何以文殊、妙德屬賢劫菩薩耶？</p>
            <p>今解：初出家菩薩中列三大士者，此有二解：一約人解，二約法解。</p>
            <p>初約人者，普賢、妙德二大士者，此土願生西方之初，故在此會首，開顯本懷，以勸歸一切眾生，何以爾者？《四十華嚴行願品》說普賢十六願雲：「爾時普賢菩薩摩訶薩稱歎如來勝功德已，告諸菩薩言：『善男子，如來功德經微塵數劫演說，不可究盡，若欲成就斯功德門，應修十種廣大行願，何等為十？一者禮敬諸佛，二者稱讚如來，三者廣修供養，四者懺悔業障，五者隨喜功德，六者請轉法輪，七者請佛住世，八者常隨佛學，九者恒順眾生，十者普皆回向。』乃至普賢菩薩摩訶薩欲重宣此義，普觀十方而說偈言：『願我臨欲命終時，盡除一切諸障礙，面見彼佛阿彌陀，即得往生安樂剎，我既往生彼國已，現前成就此大願，一切圓滿盡無餘，利樂一切眾生界，我此普賢殊勝行，無邊勝福皆回向，普願沈溺諸眾生，速往無量壽佛剎』。」（《行願鈔》第三）</p>
            <p>又《文殊發願經》雲：「願我命終時，滅除諸障礙，面見阿彌陀，往生安樂剎。生彼國已，成滿諸大願。阿彌陀如來，現前授我記，嚴淨普賢行，盡未來際劫，究竟菩薩行」。（已上）</p>
            <p>是此二大士發大願，願往生安樂，使諸菩薩亦歸普賢行，是故此經列為上首者有由哉！次二大士列彌勒者，是賢劫成佛之首故，斯經之要，付囑彌勒當來成佛時複說此法如今日，此法即是一切諸佛出世本懷故，千佛次第出世，各弘傳此法，「次如彌勒」有此義，舉彌勒而為賢劫成佛上首也。</p>
            <p>二約法解者，此中普賢是方便門，巧方便回向之主故，文殊是智慧門，彌勒是慈悲門，受佛付屬，慈流無限故，順三種順菩提門德故。初列三菩薩，而為一會上首也。（《論注》雲：「智慧方便是菩薩父母，般若者，達如之慧名，方便者，通權之智稱，智慧方便相緣而動，相緣而靜」等，智慧方便不相離，故二大士為上首，然巧方便顯還相回向，故普賢為先，顯此《經》以佛回向為眾生因果之正意。）然此《經》雲「普賢、妙德、慈氏菩薩」等，故似三大士同為賢劫中菩薩，然《唐譯》「等」字為「及」字，以彼解之，「賢劫中」句唯及彌勒明矣。</p>
            <p>「普賢」名義如《法華祥疏》十二（三十六）、《探玄》十六（九左）等（《音義》）；「妙德」如《應音》三、《大日經疏》等；（《音義》）「慈氏」如《音義》及《探玄》十二（廿六）等（《音義》）。「賢劫」者如《探玄》十六引《大悲經》第三（《音義》）。</p>
            <p>二列自在化眾</p>
            <p>又賢護等十六正士.善思議菩薩.信慧菩薩.空無菩薩.神通華菩薩.光英菩薩.慧上菩薩.智幢菩薩.寂根菩薩.願慧菩薩.香象菩薩.寶英菩薩.中住菩薩.制行菩薩.解脫菩薩.</p>
            <p>淨影雲：「舉初格後，總以標列（初二句），『善思議』等就其所等，隨別以列。」此順《唐譯》加「所謂」二字。義寂《疏》以「善思議」已下為十六正士外。憬興伴之雲：「若善思議等即十六正士者，應言十五正士，不爾，標列有相違故，與《無盡意經》中十六菩薩名異故。」了惠朋義寂，而以《如來會》為不正也。峻公從淨影，以《唐譯》為證。</p>
            <p>又《文殊師利嚴淨經》標十六正士，次下出四正士（光英、惠上、寂根、願惠）歎其德，其名全同今經。故知至所等、至十五之難者，《大論》標十六，但列四菩薩，《寶積》列十名，《勝思惟》列十七，增減隨宜，經家意樂，何以闕一容為別類乎？云云（已上《會疏》意）</p>
            <p>此意雖言十六正士，與他經說不同。（此有二義，一雲：此非別人，但名不同耳。例如秘密教中普賢為金剛手，文殊為金剛剎，虛空藏名曰金剛寶也。一雲：今經一途說，不可與他經例同，何以名別為非十六正士乎？（師說））</p>
            <p>此二說是非雲何？今謂二義中，峻公義道理文證極成矣。引慈覺大師《念佛道場懺悔方法》證今經善思議等十六正士為正說，近來《渧記》亦從峻公。《略箋》、貫思其義杜撰，不足評而已。</p>
            <p>《梵響記》以十六、十四為別類，十六正居家菩薩如《大論》等。「等」言等餘十五正士，及其餘居家、出家菩薩。「善思議」等下列所等十四菩薩，《如來會》言「所謂」等者亦出所等中余出家菩薩，寂根、香象現出家人，何為十六耶？云云。此義甚非。今經「等」言在十六之上，何言「等」二種乎？（居家、出家）況複《如來會》無「等」言，何言出所等，其非可見。</p>
            <p>今謂：列自在化中，此土居家菩薩謂「賢護等十六正士」，舉初等餘。又有他方來自在化菩薩，與十六正士合說，善思議等是也，自在、家類同故合說，善思議等是他方來菩薩，同是居家自在化菩薩，故與十六正士合明焉。經末既雲「及十方來諸大菩薩」，其義彌明矣。</p>
            <p>何以知善思議等他方來？按《四童子經》上（十一）〈現生品〉說：東方去此佛剎十千俱胝，有一世界名「寶鳴」，佛名「師子鳴聲如來」，有一菩薩名「善思議」，應托來到此土，化生阿闍世王宮內；南方去此五百億世界有一世界，佛名「寶積善現如來」，有一菩薩名「寂靜轉」，（《魏》：信惠，《唐》：惠辨才。）于此舍衛城內生大居士似師子家；西方去此過八億百千佛剎樂音如來所，有一菩薩名「無攀緣」（法雨泥）（今《經》：空無，《唐》：觀無住。），于此波羅奈國，化生大居士善鬼家；北方去此六萬四百千億佛土，住菩提分，轉如來所，有一菩薩名「開敷神德」（神通華泥）（《今經》：神通華），生此毗耶離城大將師子家。此四童子與無量大眾，共來沙羅雙樹所，恭敬供養。（取意）亦出《般泥洹經》（與《四童子經》同本）。</p>
            <p>又《佛名經》第七（廿）說光英、慧上、寂根、願慧四菩薩從四方佛土來集此界之相。又《文殊師利嚴淨經》上說光英、惠上、寂根、願惠四正士從四方來，同之。（《會疏》一（三十四左）引）又《月燈三昧經》第三說香象菩薩從東方阿閦佛與耶由多菩薩共來問訊釋迦牟尼佛。其餘智幢、寶英、中住、制行、解脫等，雖未見經證，准前思之，必是應他方來大士也。</p>
            <p>初列賢護等十六正士者，彰此法不以出家發心為本，次列他方來者，彰十方佛土中，悉以此法為出世大事故，共來精進求此法。又標正宗所說。（己上師說）</p>
            <p>「賢護」者，《法華論》雲：「如魃陀婆羅菩薩等十六賢士，具足菩薩不可思議事，而常示現種種形相。」《上生經疏》上曰：「梵雲『跋陀婆羅』，『跋陀』者賢義，『婆羅』者護義，此雲賢護菩薩，具大賢德，護念眾生，弘護佛法，故名『賢護』。」《琳音》十九（十二）雲：「諸經中或在梵語名『跋陀婆羅』，即佛在世時王舍城中賢護長者，白衣菩薩。」《大論》七雲：「魃陀婆羅，秦言『善守』。」（文）</p>
            <p>「十六正士」者，「正」謂正道，「士」謂士夫，在家之稱。此等大士外現凡形，內深達正道故，居家名為「正士」。諸經中多說賢護等十六正士，《勝思惟梵天經》、《思益經》等列十六名，其名各不同。（《會疏》三十四右所引）（《梵響》二（九）依《勝思惟經》、《大品經》等列十六正士名，可見。更雲：天竺十六正士，居家最初立名，《思益》、《大品》所列也，此依最初耳。後隨所應列十六名，《文殊師利嚴淨經》等是也。）</p>
            <p>《大論》標十六，但列六名。（《會疏》卅五右引）何經中賢護居十六首者？此菩薩居家，具廣大德，作佛事過出家，如來特褒其德，具班同行乎。（如《會疏》引《七佛神咒經》等）若依此經別意，《般舟三昧經》中，此跋陀和菩薩是念佛三昧發起人，親見彌陀授來生因，故來此勝會，欲開顯念佛三昧故。又顯一代所說念佛朝宗此經。</p>
            <p>「善思議」等者，憬興作相對釋，此本效惠沼《最勝經疏》。嘉祥《疏》略釋。《會疏》（卅八左）潤色《祥疏》者好矣。</p>
            <p>或曰：「善思議」已下列他方來者，詮示此經正宗所說法門，謂善思議（《唐》：善思惟）表五劫思惟說偈發願因相；信慧表明信佛智無上智慧；空無（《唐》：觀無住）、神通華（《唐》：善華神通）表法藏永劫因行，說住空、無相、無願之法故，神通力集萬行德華，以大莊嚴具足眾行，令諸眾生功德成就故；光英（《唐》：光幢）（光明英發嚴淨，遊東方無憂首佛土）、慧上（智上）（空慧最勝嚴淨，在南方慧王如來土）、智幢（智慧最勝如幢）、寂根（境智寂滅，根本嚴淨雲「寂根」，在西方智積佛土）表光壽無量，光英是光明，寂根是壽命，由智慧為上之行成光明無量，般若幢能摧五陰魔，成壽命無量，故願慧（《唐》：慧願）嚴淨；（雲在北方釣鎖如來佛土）香象、寶英（《唐》：寶幢）表彌陀願力攝生，彌陀智願廣大無能測者名「願慧」，願力無窮如大香象，故名「香象」，無量功德寶而莊嚴願海，令無功德者證入涅槃界，故名「寶英」。（香象，《唐》雲「乾陀訶提」，《應音》三（廿二）：乾陀呵盡菩薩，新道行作香象菩薩是也。《華嚴》〈菩薩住處品〉雲：「北方有菩薩，住處名香聚山，過去諸菩薩常于中住，彼現有菩薩名香象，有三千菩薩眷屬常說法。」（文）《維摩》雲「香象菩薩」。什曰：青香象也身出香風，菩薩身香風亦如是。）中住者，彌勒下而同凡夫者，欲使凡夫齊彌勒是中住義；制行表五善五惡，制惡行善，故制行義也；解脫，身獨度脫，獲其福德，度世上天泥洹之道故。《唐譯》略中住、制行、解脫三者，略省「佛告彌勒」已下五善五惡等故，思之。（已上師說）</p>
            <p>第三歎高德有二：一略歎，二廣歎（「入佛法藏」已下）。初中亦二：一先標所歸（「皆遵」二句），二彰其德用（「安住」二句）。初先標者：</p>
            <p>皆遵普賢大士之德.具諸菩薩無量行願.</p>
            <p>《影疏》「皆遵」等一句為總結上文，故曰：亦得名簡上（簡上聲聞眾結文雲「皆如斯等上首者也」）異下（簡下歎德）。「具諸」等句屬歎德。（《會疏》卅八右誤雲：淨影意以上二句同攝列名者娛矣。）法位亦同攝列名，望西從之。《祥疏》「皆遵」已下為歎德，義寂、憬興同之。</p>
            <p>今亦屬歎德中，於略歎中，舊解科（《會疏》、《梵響》同意）雲「此二句總歸上首德」者。《觀經》文殊為上首，此經普賢為上首，而諸余文殊、彌勒、賢護等在家、出家菩薩皆悉歸上首普賢大士德，普賢大士德者，十大願是也。</p>
            <p>霖師雲：「彌陀願言：來生我國者，頓極一生補處，現前修普賢之德。是以普賢在《華嚴》先願往生，余菩薩不願者，時機未熟也。今時機淳熟，普賢為上首，一切菩薩皆遵普賢大士之德，修無量行願，《文殊師利發願經》等文可見。」（文）</p>
            <p>古師意皆以普賢菩薩為所遵，余諸菩薩為能遵，故推其高德為上首也。（法位）若爾，文雲「皆」，又雲「鹹共」（《唐本》）者，承上而雲「皆」，上所列之中，除普賢菩薩，余諸菩薩為皆共乎？似未穩。若總指上普賢已下為皆遵者，能遵中既有普賢，豈其謂普賢歸普賢而可乎？是以今科雲「標所歸」，所歸者，即指彌陀二十二願之意，高祖言「還相回向」，為歸普賢之德是也。「皆遵普賢大士之德」者，顯願文「現前修習普賢之德」也，「具諸菩薩無量行願」者，顯願文「超出常倫諸地之行」也，此乃與舊說異，思而可見。</p>
            <p>「遵」者，《琳音》五十七（十八）：子倫反，遵，循也（孔注《尚書》）、行也（郭注《爾雅》）、習也（《蒼頡篇》）、從也（《爾雅》）。願文所謂「修習」，《唐譯》雲「修」，並意同。</p>
            <p>問：皆遵者為局菩薩耶？將通前小眾耶？</p>
            <p>答：前雲一切大聖等。此明此經小眾即是大菩薩，故知自下之文正被菩薩，義貫聲聞眾，廣（菩薩）略（聲聞）互相通故。</p>
            <p>「普賢」者，《探玄》十六（九）雲：德周法界曰「普」，用順成善稱「賢」。此約悲智因中普賢也。《涼疏》一之下：果無不窮曰「普」，不舍因門曰「賢」。諸注多取諸位普賢，今是佛後普賢也。（《涼疏》〈世界成就品〉曰：普賢有三：一位前普賢，但發普賢心，非今所用；二位中普賢，即等覺位故，此居佛前；三位後普賢，謂得果不舍因行故。）</p>
            <p>今亦佛後普賢也，以從果向因之相故，然末經所說與此根本經異，彼約理性，故雲「德周法界」。又《義章》雲「故經說普賢菩薩依如如不依佛國」等。又《理趣經》雲「一切有情皆如來藏，普賢菩薩自開示。」此等皆約理本。</p>
            <p>今按：此經所言普賢者，《華嚴行願品》普賢自說十大願。（《會疏》一（三十七）引云云）此十種行願顯普賢名，謂第十普皆回向彰「普」義，第九恒順眾生顯「賢」之義，初禮敬諸佛乃至第八常隨佛學八，《行卷》攝恒順眾生中，禮敬、稱讚、供養、懺除、隨喜等皆為恒順眾生，故攝入第九中。何者？其禮敬諸佛、稱讚如來、廣修供養等，願文所謂「遊諸佛國，修菩薩行，供養十方諸佛如來，開化恒沙無量眾生」之相也。開之，次出供養諸佛願（二十三）、供具如意願（二十四）等，卷之，則只是廿二願遊諸佛國等。故知前「供養諸佛」等八句即廿二願相，此八句皆攝恒順眾生，故說「為眾生故」等，其「修菩薩行」次述「超出常倫諸地之行」等，當知十種行願名「普賢」也，第九、第十顯賢義，次文「唯此願王不相舍離」等者述普皆回向之相，故文曰：「我已往生彼國已，現前成此大願，一切圓滿盡無餘，利樂一切眾生界，我此普賢殊勝行，無邊勝德皆回向，普願沈溺諸眾生，速往無量壽佛剎」。既言「我既生已，成此十種大願，以之悉回向，普願令生。」明知普賢生彼，用彌陀巧方便回向故，普賢行願得成普皆回向，不爾，則何得普皆！由之言之，《華嚴》中僅開普皆之端，而未顯其本，至此經即阿彌陀佛四十八攝諸眾生，是顯其普皆回向之本也，故此經名「根本經」，亦名「具足往生經」，言「我普賢殊勝行，無邊勝福皆回向。」普願者用彌陀巧方便回向為己有，故成「普皆回向」。於此知由彌陀願力立普賢名，然普賢名出廿二願，《行願品》十種行願即是二十二願之廣大注解，應知。非既有普賢大士，而後有彌陀因誓，彌陀願中既有普賢之德之誓，而菩薩由之立其名而已。</p>
            <p>「普賢大士之德」者，《唐譯》雲「普賢之道」，以德易道。道者，共由之義，（《增韻》：道者，三才萬物共由者也。）三世十方無不由此，故說以為道，即是彌陀方便門第二十二願之道也。今本普賢大士之德者，願文雲「普賢之德」，此彰從果向因之相，還相回向為從果向因。鸞師但淨穢相對雲「還來穢國度人天」，此意狹，高祖意從果向因為還相，其義寬。非但還穢國，或地前、地上，或大小，或供養諸佛等，一切無所不示現。故今所謂還相德，即十大願是也，應知。</p>
            <p>「具諸菩薩無量行願」者，影雲「六度四攝等行，無量菩提願」，祥雲「備十地無量行願故雲具行願」，各據一義。今謂超出常倫諸地之行。言「諸菩薩」者，猶言諸地，或地前、地上，或初地、二地、三地等，菩薩諸地行願無量，故雲「無量行願」也，此行願超出常倫諸地之行故。一行具一切行，一切行具一行，故雲「具」，具足圓滿無缺減故，所謂超出常倫之行願者，四種正修行是也，從如來生，解法如如，故不行而行之行願也。《行願品》雲：「到極樂世界已，即見阿彌陀佛，於一念中，所有行願皆得成就。」此彰由彌陀巧方便回向得成就無量行願。</p>
            <p>二彰其德用</p>
            <p>安住一切功德之法.（法中，《唐本》）遊步十方.行權方便.</p>
            <p>《唐譯》缺此二句。次二個願即開說此二句，謂等覺八相也。</p>
            <p>淨影意：歎德二，一歎權實二德，二歎二利德（「其所修行」已下）。初中亦三：一就自分略歎（「具諸」已下三句），二就勝進分廣歎（「入佛藏」下），三雙以結歎（「具足功德微妙」已下）。初略歎中（就自分），「具諸」等二句先歎實德，「遊步」等一句歎權德。</p>
            <p>《祥疏》意：「皆遵乃至究竟彼岸」略歎，「於無量」下廣歎。初略歎中二：初至「安住」三句歎齊普賢入法界行，「遊步」等二句歎外化，「入佛」等二句歎自行也。</p>
            <p>了惠用淨影自分、勝進、權實科，蓋化他為權、自行為實者依嘉祥。《會疏》「安住」等二句內實德，「遊步」等二句外權巧，亦不出淨影。《略箋》「安住」句明自行，「遊步」句明化他事，自行既實智冥實理，具過恒沙功德而不動轉，故雲「安住」等，自行已成，遊十方而成攝化佛事云云。權乃權謀，暫用還廢，對實雲權者未可，如《渧記》破，《渧記》准天臺意，「安住」等自行權實，（隨自意）本願一乘，自利利他，圓滿無退轉，故雲「安住一切」等也，「遊步十方」等乃化他權實。（隨他意）謂八萬四千道教，若權若實，皆是為本願一乘而說隨宜方便等。</p>
            <p>此等諸釋似拘古師權實矣，今此二句歎其能遵功德德用，故科雲「歎其德用」。</p>
            <p>師說雲：安住者，淨影雲：「德成無退故曰安住。」此釋為得，下文雲「佛所住者，皆已得住」故，一切功德之法者，指佛果功德。《行願品》雲：「普賢菩薩稱歎如來勝功德已，告諸菩薩言：善男子！如來功德，假使十方諸佛窮劫演說，不可窮盡，若欲成就此功德門，應修十種廣大行願。乃至即得往生極樂世界，到已即見阿彌陀佛，是諸人等，於一念中，所有行願皆得成就。」（文）以此文證，一切功德之法者，即是佛果功德無窮盡也，修得之者即是十大願也，由普皆回向，故使一切眾生悉往生極樂世界，到已見阿彌陀，一念中所有行願悉成就者，即是一念中由成行願，故安住如來一切功德之法也，《論》主所雲「功德大寶海」者是也。到彼國已，即見阿彌陀佛時，得寂滅平等法，名「安住一切功德之法」，菩薩得報生三昧，以三昧力故，能一念、一時遍十方世界，種種示現，教化度脫一切眾生，常施作佛事，「遊步十方」等即其義也。我已具足普賢行願，故自在遊化十方，遊化神通自在也。祥雲：「乘通遊機故雲『遊步』，善巧度物故曰『行權』。」今謂「遊步」是自在義，「行權方便」者，十界化行無感不應故。（已上）</p>
            <p>二廣歎中二：一就八相化事歎，二就自在化行歎（菩薩經典）。初中亦三：一通標權實德，二別辨世界（處兜率天），三結列十方（「具足功德」已下）。初通標權實德：</p>
            <p>入佛法藏.究竟彼岸.於無量世界.現成等覺.（影、祥本「等覺」作「正覺」）</p>
            <p>《唐》雲：「到諸佛法究竟彼岸，願於一切世界中成等正覺。」</p>
            <p>此中初二句標實德，後二句標權德，故雲「通標」。淨影就勝進分歎權實德者未可，此經八相化事開說還相回向補處之相，與諸經所說異，何得約勝進分乎！然影、祥約「現成正覺」本，憬興依「現成等覺」本，是以解釋亦不同。</p>
            <p>《影疏》雲：「初實中，言『入佛法藏』者，明因上升，如來藏中過恒沙法名『佛法藏』，（現本脫此四句，憬興所《疏》牒有四句，可加此。）證會名『入』，『究竟彼岸』彰果畢竟，涅槃名『彼岸』，到名『究竟』。」（《鈔》雲：「菩薩當位內證外用為『自分』，于菩薩位分具佛果內證外用名『勝進』。故淨影雲：「依菩薩法修自分行乃至依佛法修勝進行。」）</p>
            <p>祥雲：「『入』言達解，名理為『藏』，解契宗原故雲『入藏』。」（文）</p>
            <p>《興疏》破淨影雲：如來藏即佛性義，而言證會恒沙德法名因上升者，即違經雲「見佛性時得無上覺」故。（違教失）若證佛性，非菩薩果，至涅槃岸應非圓寂果故。（違理失）</p>
            <p>今即「入」者，達解究竟證解，知如實自利利他，故雲「入佛法藏」，即《法華》中「善入佛慧，通達大智」也。「彼岸」者真理，證此實性雲「究竟」，即彼經「到於彼岸」。《影本》約勝進分，故言其分證，何妨之有耶！</p>
            <p>了惠（一三十右）會釋亦未詳。憬興自解全據嘉祥，諸家皆從之耳。</p>
            <p>師說雲：諸釋皆約通途，此經所說，從果向因菩薩，既安住真實證果已，乘普賢德，或現補處示八相，何雷同通途乎？雲「入」、雲「究竟」者，彰上「安住」。然則佛法藏及彼岸者，即上所謂如來一切功德寶藏、佛果功德也，此之功德大寶海說言「佛法藏」，即是佛所得一乘也。此之菩薩，證入誓願一佛乘，能契佛所得涅槃，故雲「入法藏究竟彼岸」，下文雲「究竟一乘至於彼岸」，即與今同，此明菩薩實證也。</p>
            <p>「於無量世界」等者，示其權德。</p>
            <p>淨影雲：「此總歎勝進故，舉成佛為權德耳。」</p>
            <p>《祥疏》雲：「將欲舉（八相），故先出示八相之處，則是無量世界也。于（「於」字恐「如」字誤）此世界示八相成道，故雲『成等正覺』，意謂無量世界示現八相如此世界。」此釋為優，憬興有說破未的，經本既別，況釋義各異乎！</p>
            <p>今謂：「於無量世界」明化境廣，「現成等覺」顯化行高。初地猶現百佛世界，（《瓔珞經》）況究竟深位乎！</p>
            <p>「現」者《會疏》有二義：一示現義，隨類示，應其身故，如觀音等；二現在義，今雖現在釋迦會中，能遊無量世界，一念一時現八相成道故云云。後義為勝。</p>
            <p>「成等覺」者，舊雲「等覺」，新雲「等正覺」，義即同。影依「成正覺」本，故雲「舉成佛」也。《會疏》有二義：一如來名「等覺」，（《論注》云云）今現成佛相名「現成」等；二一生補處位云云。依前則現於十方世界，現八相成佛故；依後則住等覺而現八相故，二義並通。然此經中菩薩等覺多說一生補處，未有佛果說為等覺者，故約一生補處為正。此經約成道則皆曰「正覺」，下文「得微妙法，成最正覺」，又「如來正覺其智難量」，又「不取正覺」，又「決定必成無上正覺」等，皆不曰「等覺」，又語因極則曰「等覺」，東方偈雲「必於無量尊，受記成等覺」，此即成等覺之義，而不退轉阿耨菩提，同彌勒所得報地，可見。《唐譯》雲「願於一切世界之中成等正覺」，又「願生彼兜率陀天」。新譯「等正覺」即舊譯「等覺」，《唐譯》十一願「若不決成等正覺證大涅槃」等。高祖等正覺、正定聚為一位，豈成佛乎！決定因極位也，況《如來會》有「願」字，是顯入法藏究竟涅槃，而願不住之下住一生補處，以《唐譯》解今經，則約一生補處者為正矣。</p>
            <p>今「等覺」者是總，下八相是補處業耳。然《略箋》以《唐譯》「等正覺」證非因位等覺者，不知新舊譯異，故誤而已。</p>
            <p>《梵響記》：「此經指『等覺』皆雲『一生補處』，今『等覺』者，正等正覺也，《如來會》義別也，彼雲『願於一切世界中成等正覺』，又『願生彼兜率天』等，若是所願分齊者，何悉用舉八相耶！此經義還勝矣。」（文）</p>
            <p>此謬解《唐譯》二個「願」字，令與今經義別。今謂：此「願」字大有意，謂向上則彼雖究竟彼岸而願住等正覺，從果降因故；若望下則願住等覺而生彼兜率天等，此「願」字承普賢行願，此願本以阿彌陀佛為增上緣故，順廿二願，初舉因極位，後舉自在化菩薩，二種菩薩皆由廿二願現因門。故以《唐譯》求今經彌甚深，何誤為義別乎！思之。</p>
            <p>〔此下《渧記》大好〕「於無量世界」句貫下八相一一，則八相一一皆於無量世界不但豎此界，複通十方無量世界。《華嚴》〈離世間品〉說「以無礙淨眼觀十方一切住兜率天菩薩，彼諸菩薩亦見此菩薩廣說八相法，十方一切住兜率天菩薩來詣此菩薩所恭敬供養」等，可准解矣。</p>
            <p>二別辨此界自八，一處天相:</p>
            <p>處兜率天.弘宣正法.</p>
            <p>《唐本》雲「又願生彼兜率陀天」，凡說釋迦八相，諸經散漫，《瑞應經》、《本起經》、《過去、現在因果經》、《佛本行集經》、《方廣大莊嚴經》等也。</p>
            <p>今分別八相義以三門：一分別諸位分齊，二分別開合不同，三約教分別。</p>
            <p>一諸位分齊者：諸經論中凡有五等：</p>
            <p>一如《華嚴》〈賢首品〉及《起信論》，于十信滿位示現八相，《占察經》說四種作佛中，第一信滿作佛當之；</p>
            <p>二如《大集經》中，灌頂住菩薩（十住滿位）能於無佛世界示現八相，《占察經》第二（解滿作佛）當之；</p>
            <p>三《仁王經》〈經菩薩教化品〉明初地八相，《占察經》第三證滿作佛當之；</p>
            <p>四《入如來智德不思議經》明究竟地（一生補處）八相示現，《占察經》第四一切功德行滿作佛當之。</p>
            <p>五《華嚴》〈不思議品〉諸佛念念出生智，此明佛後得智出生八相示現也。</p>
            <p>此五中，前四是因中示現，第五佛後業用也。斯經所明，若依諸師，多是第四作佛。（補處）若依今宗，此中無所屬，以彌陀巧方便回向所作故，因果共不可思議，若強論之，或應在第五之中焉。（一處天相，二下生相（下天托胎），三出生相（「從右脅生」已下），四在家相（「示現」已下，童子二相及受欲相在此中），五出家相（「見老」已下，出家入真苦行），六成道相（「現五」已下，降魔相攝中），七轉法輪相（「釋梵」已下），八入涅槃相（「示現滅度」已下）。嫂妻相攝于在家中，降魔攝成道中，以類分為八相。）</p>
            <p>二開合者：諸經論所說，出沒不同，《法華》龍女成佛唯有二相，或說七相，（降魔攝于成道）或開說九相，或說十相。又如天王如來無出家相，（《大論》）又如寶月佛無苦行及降魔相（《大般若經》）。如是等皆是應同始終，應化身化事故隨機不定也，而說八者，且從大判耳。</p>
            <p>以故此經注家開合亦不同，如嘉祥為八相，合童子、嫂妻二相（《四教儀》雲「納妃」）屬現相，蓋皆現生所經，而不入道要故。如憬興開上二相（嫂妻、童子）、降魔、成道合為九相，降魔是成道前方便故。如淨影加之住胎為十相。義寂亦開往詣道場為十相。望西依憬興。《會疏》約義類分八相，今從之。</p>
            <p>三約教分別者：如《釋簽》五之一（四十一）雲：「若權教中，藏通兩佛前五相同，後三相異。藏教佛斷結成道故，通教無生四諦成道故，成道相既異，轉法輪、入涅槃亦隨不同，雖有不同，總但雲『八相』。八中望別教道皆劣，別教教道望圓證道猶劣，是圓教證道八相，具如《華嚴》雲：『或有佛種種說法，或見在於都率天上，或見來下處於母胎，或見初生，或見出家，或見成道，或見轉法輪，或見入涅槃。』皆言『或』者，二相中皆八相故。」（文）今准釋有四門，如理思之。</p>
            <p>問：妙應無方，化儀千差，何舉此界釋迦八相例歎諸大士耶？</p>
            <p>答：《要解》上（八左）雲：以釋迦八相寄菩薩說。此意有二：</p>
            <p>一示此眾與釋迦同淨土來現眾，此乃主伴無二，互示主伴，主伴二而無二，同一大悲故。下文曰：「佛所住者，皆已得住，大聖所立，而皆已立。」「已」言可見，皆已成佛道眾也。</p>
            <p>二示八相示現一代化儀皆為此經序分，今新改異威儀，說奇特法，住佛所住，即彌陀也，其示現八相，度脫一切眾生者，一時來會，標一代化儀但歸此一法。是以《法華》、《華嚴》以往生為終益，彼猶為彌陀十九願益，第十八真實之利至今經彰已，出世本懷其可知。凡諸經中菩薩歎德長者無過此經，蓋是阿難得佛妙旨述歎之。釋迦已從安養出，八相示現說此妙經，菩薩亦于十方如釋迦尊，八相示現說此妙法，釋迦尊至其處，亦為伴之義，豈可無哉！（已上）</p>
            <p>《會疏》二（五右）三義不出此二義。</p>
            <p>今按：就此經明八相有三重：</p>
            <p>一先辨釋迦八相化事，以歎於普賢等列眾深德，智德不可思議，經列普賢等一百四菩薩歎德雲：「於念念中，現天宮沒受生，出家修行苦行，詣菩提樹下，降魔、成佛、般涅槃相，常不厭舍一切眾生，覺悟令發大菩提。」（文）可准解之。</p>
            <p>二以普賢等八相例於釋迦出化利生，何以然者？</p>
            <p>如《華嚴》〈行願品〉雲：「一剎那中即得往生極樂世界，到已即見阿彌陀佛、文殊師利菩薩、普賢菩薩、觀自在菩薩、彌勒菩薩等。此諸菩薩，色相端嚴，功德具足，所共圍繞。」（文）當知普賢等皆在極樂，共圍繞阿彌陀佛，今從極樂世界中出，釋迦亦然。是以普賢等八相化事如今釋迦化事無異，共是「還相回向」人故。</p>
            <p>三以釋迦出化亦例還來穢國之人。下文雲「示現同彼如我國也」，《和贊》雲：「至安樂淨土人，還五濁惡世，如釋迦牟尼佛，利益眾生無邊。」正此義也。</p>
            <p>具此三重，故舉以顯焉，學者深思。</p>
            <p>「處兜率天」等明處天相。新「都史多」，舊「兜率陀」，或雲「兜術」，或雲「兜駛多」，此雲「知足天」，亦雲「妙足」，欲界中空居天名也。（《應音》十九、《琳音》十二）人間四百年為彼天一晝夜，壽命四千歲，身形長二裏。（《婆沙》、《正法念經》）</p>
            <p>何由住兜率，非餘天？《大論》四（十八）有四說：有人雲因緣（能化修因）業熟（所化機緣）故生；（是一）複次，下地結使厚濁，上地結使利，彼天（兜率）結使不厚不利，智慧安穩故；（是二，《涅槃經》說近之）複次，兜率天壽與佛出世時相會故；（是三，《毗婆沙》七十八有說都史天壽量與菩薩成佛及瞻部州人見佛業熟時分相稱）複次，佛常居中道故，於六欲及梵天中上三下三，於彼天下生中國。（是四）如望西《會疏》二（四十四）引。</p>
            <p>蓋了惠以出世時不定難第三義，一（二十九右）會釋甚鑿。今按：彼第三說即是舉有部異說，《婆沙》有說可以見，何容疑乎！</p>
            <p>又《梵網述記》上本雲：「若依《華嚴》，有十事業住兜率天故，彼《經》四十三雲：此第四天非沈、非逸，易可教化，故生第四，不生餘天。」（文）同第二說，明其相狀如《會疏》二（三左）引《大莊嚴經》。</p>
            <p>「弘宣正法」者，《因果經》雲：「釋迦生兜率天，其名號『聖善惠菩薩』，為諸天主說於一生補處行，亦於十方國土現種種身。」（文）興引《莊嚴經》雲：「為欲證無上覺，乃趣一生補處，從此命終，生兜率天，為彼天子，名『淨幢』。諸天子等百千拘胝那由佗數，大集法堂，圍繞菩薩，聽受所說無上大法，斷諸煩惱，生廣大心。」</p>
            <p>二下生相（下天托胎）</p>
            <p>舍彼天宮.降神母胎.</p>
            <p>初句下天，次句托胎。「舍彼天宮」者，如《會疏》二（五左）依《因果經》明相狀，引《寶積》明舍彼下生之所以。上「降神母胎」者，正明托胎，「母」者摩耶夫人，《上生經疏》雲：「佛母摩訶摩耶夫人，此雲『大術』，早為遷壽。」（文）《探玄》二十雲：「摩耶者，此雲『幼生』，菩薩夫人者，梵名『提婆多』，正翻應名『天後』，古人就義名曰『夫人』。」（文）</p>
            <p>托胎相如《會疏》二（七右）引《大莊嚴經》〈離世間品〉明十種所以。又引《俱舍》會。然降神時，凡有三說：</p>
            <p>一者，《因果經》曰：「爾時菩薩欲降母胎，即乘六牙白象，發兜率宮，乃至以四月八日明相出時降神母胎。」《普曜經》同之。</p>
            <p>二者，《瑞應經》雲「因母晝寢」，《經》雲：「菩薩初下化乘白象，貫日之精，因母晝寢，而示夢焉，從右脅入，夫人夢寤，自知身重。」</p>
            <p>三者，《大論》雲「中夜降神」，此乃從誕生日一年已前，周昭王二十五年癸醜四月八日也，或十五日云云。</p>
            <p>《西域記》雲：「上坐部菩薩以嗢咀羅頞沙荼月二十日夜（嗢咀羅頞沙荼，箕宿名，四月黑半、五月白半也。《婆沙》、《俱舍》光寶三月黑半，四月白半也），當此五月十五日。諸部則以此月二十三日夜降母胎，當此五月八日。」（文）</p>
            <p>依《大莊嚴經》，三月十五日明星出時托神。《經》雲：「菩薩春分中，毗舍佉月（氏月二月黑半，三月白半。若依婆沙等，正月黑半，二月白半為氏月也）不寒不熱之氏宿合時，（此方三月十五日夜氏與月合）白月圓淨，弗沙星（三月白半七日夜鬼與月合）正與月合，其母安穩睡眠時，於母右脅降神而入（弗沙星明星，故是八日曉也）。」</p>
            <p>問：四生中卵、濕二果報劣，應佛不生，化生勝，何故佛不化生，受胎生耶？」</p>
            <p>答：有多義。《影疏》（上十六左）如《涅槃經》略有八義云云。《祥疏》二義與第三、第七同，可見。准他經有住胎相，此經缺之。淨影加之立虛科。如《會疏》（八右）廣辨住胎相。</p>
            <p>第三現生相二，初出胎殊異：</p>
            <p>從右脅生.</p>
            <p>《唐本》雲「于彼壽終降生右脅」，此合托胎出生，故雲「降生」也。爾時，聖後入藍毗尼園中，諸根寂靜，四月八日日初出時，即舉右手，攀無憂樹（彰無苦惱），菩薩漸漸從右脅出，猶如日輪出於雲翳等。如《會疏》廣依《莊嚴經》明其相狀。《興疏》略引經。</p>
            <p>嘉祥雲：「示異凡穢，故從右脅生，右是便，欲明先權後實也。」義寂雲：「為化眾生離左道故，左道非正之法也。漢土貴左道，老子生左脅，梵右為勝。」</p>
            <p>《大集經》雲：「有諸眾生常行左道，菩薩見已，修習右道，為令眾生舍左道故。」《寄歸傳》三：「特崎拏是其右，總明尊便之目。」</p>
            <p>釋尊誕生周第四代、昭王二十六年甲寅四月八日也。日本地神五代，鸕鷀草葺，不合尊治天也，從其至神武天皇即位元年辛西三百六十八年也。誕生日有異說如別處。</p>
            <p>次生時靈瑞（有五：一現行，二放光，三地動，四自稱，五天眾歸仰。（《會疏》））</p>
            <p>現行七步.（《唐本》：見行七步）光明顯曜.（放大光明）普照十方.無量佛土六種震動.（普佛世界六種震動）舉聲自稱.吾當於世為無上尊.（而自唱言：於我一切世間最為尊貴）釋梵奉持.天人歸仰.（釋梵諸天鹹緣親奉）</p>
            <p>此中有五瑞：一現行，二放光，三地動，四自稱，五天眾歸仰，可知。《唐譯》亦大同之。</p>
            <p>初「現行七步」者，現身威。淨影雲：「于十方各行七步（依《涅槃經》），示現丈夫奮迅之力，於十方世界獨出無畏。」祥雲「明過六道」。義寂雲「現七覺法相故」（《華嚴十事》第八）。憬興雲：「菩薩生已，不假扶持，即於十方各行七步，下足之處皆生蓮華，無有怖畏，欲示丈夫超于六道奮迅之力，故行之七步。」（文）此以淨影、祥釋會合經文。《大莊嚴經》及《涅槃經》說十方行七步，今經總雲「現行七步」，義通十方，故雲「十方各行」也。</p>
            <p>「光明顯曜，普照十方」者，二示放光，身光普照，令人覺知佛生。（影、祥）又身光利物故，興及《會疏》（十四左）引《大莊嚴經》。</p>
            <p>「無量佛土，六種震動」者，三明地動，謂震動大地，使魔怯伏。（祥、影、興同之）「震」者，《應音》二（二右）雲：《公羊傳》曰：地震者何？地動也。《周易》：震，動也。經文有從手作振，發也，掉也，掉亦動也。</p>
            <p>六種動者，《華嚴經》雲：一震（隱隱有聲）（影雲：如世空物，振之則下），二動（搖揚不安，如車掉），三吼（發聲），四擊（湧是也，如泉湧，如金沸。），五起（自下升上名「起」，如面起），六覺（動勢令人心覺），是名「六動相」，此各有三，名十八相。《興疏》雲：准《長阿含》，六動有三：一六時動，謂入胎等，今出胎動；二六方動，動、湧、震、擊、吼、爆，謂四方中邊湧沒；三六相動，今所謂六動是也，此各有三，名十八相，謂動（直動）、遍動（四天下動）、等遍動（大千動），餘五皆爾，今所謂即六相動也，故《莊嚴經》雲「六動有十八相」。（已上）明六種所以，如《會疏》引《大論》。</p>
            <p>「舉聲自稱：吾當於世，為無上尊」者，四自稱，《大莊嚴經》雲：「菩薩從右脅出，于時樹下自然湧出七寶蓮華，大如車輪，聖子即便墮其上，無扶持者，自行七步，舉其右手，而師子吼：我於一切天人之中最尊最勝，無量生死於今盡矣，此生利益一切人天。」（已上）</p>
            <p>或《大論》等（《瑞應經》）說：「天上天下，唯我獨尊，三界皆苦，我當安之。」（文）</p>
            <p>《會疏》（十六）引《方便會》明所以，既行七步于十方，光明動十方，自唱亦行十方，自唱尊號，令物歸趣。興具約共六方者，恐付順經意。時其聲普聞，一切三千世界無不歸仰無上尊也。</p>
            <p>「釋梵奉持，天人歸仰」，五明眾歸仰，「釋」謂帝釋，處須彌山頂，「梵」謂梵王，居虛空，舉釋則地天皆攝之，舉梵則虛空天盡攝之。「奉持」者，《說文》：奉，承也。「侍」者，《琳音》四（十四）：《說文》：承也，從人從寺。徐曰：承其不及也。《廣韻》：近也，又從也。親奉侍從名「奉侍」。「仰」，舉也，《廣韻》：反首望也。《詩注》：仰者，心慕之辭。</p>
            <p>《疏》（十一右）引經雲：「說是言已，（自稱）四天大士即以天繒接太子身，置寶機上，天帝釋王自執寶蓋，大梵天王親持白拂侍立左右，時亦難陀、優波難陀二大龍王于虛空中吐清淨水，以灌其身，純黃金色，有四八相，大光普照大千世界，天樂奏空，妙華繽紛等。」（《因果經》、《莊嚴經》）</p>
            <p>《興疏》引《莊嚴經》，可見。是釋梵奉侍、天人歸仰之相也。</p>
            <p>名悉達太子者，《本行集經》九雲：「彼生之日，一切眾事皆悉即成，今我（父王）可為太子立名為『成利』。」（文）《苑音》四雲：「悉達具雲「薩縛頞佗悉地」，（平聲）『薩縛』，一切，『頞他』，事也，『悉地』，成也。言其于一切所應作事，皆既成就也。」（文）《西域記》七雲「薩婆曷刺佗悉陀」。《唐》言「一切義成」。（文）</p>
            <p>四在家相二：一童子相，二受欲相。（現處）初中亦二：初習學相，後試藝相。初習學相者：</p>
            <p>示現筭計.文藝.射禦.博綜道術.貫練群藉.</p>
            <p>淨影雲：「示現」已下是第五童子相，于中有二：一身具眾伎，（「筭計」等）二智解寬廣，（「博綜」已下）博綜道術，知事寬廣，仙道秘術無不博學故；貫練群藉，知教寬廣，世俗異典（四韋陀等）悉知故。</p>
            <p>《祥疏》雲：「下明修學世伎，六藝者，算計是一，（數也）文藝詩書及禮、樂、射、禦是六也。（初一句為六藝）博綜道術者，廣習五明道術，貫練群藉者，含內論。」（文）</p>
            <p>《興疏》初句順嘉祥，後句依淨影。</p>
            <p>「算計」者，《麟音》二（十一）世本雲：黃帝時隸首所作也。《劉法》、《九章》、《孫子》、《五曹》皆計數術也。「文」謂文書，所謂梵寐書等六十五卷也，「藝」謂伎藝才能，《琳音》二十五雲：此方有六藝：禮、樂、射、禦、書、數是也。西方技藝即習五明是也云云。「射」謂《周禮》五射，《說文》從矢作，釋雲：弓弩發於身而中於遠曰「射」。「禦」，《說文》使馬也，乘車馬法也。「博綜」謂廣習也，「貫」謂數數串也，「練」謂久練令熟也。</p>
            <p>今按：示現算計、文藝、射禦者，順此方六藝而明現彼方五明，祥、興此意。</p>
            <p>《唐本》雲：「又現習學書計、歷數、聲明、伎巧、醫方、養生、符印，及餘博戲，擅美過人。」此約彼方五明明故，今約此方，則但六藝耳，故順方譯。</p>
            <p>《西域記》雲：七歲後漸授五明大論，一曰聲明，釋詁訓字、詮目流別；二工巧明，技術、機關、陰陽、歷數；三醫方明，梵咒、閑邪、藥石、針艾；四曰因明，考定正邪、研竅真偽；五曰內明，究暢五乘因果妙理。如《瑜伽》五十三已下廣明。</p>
            <p>初「示現」者，淨影雲：「佛已久知，隨化始學，故曰『示現』。」習學相、算計相等如《會疏》二引經。</p>
            <p>後試藝相</p>
            <p>遊於後園.講武試藝.</p>
            <p>如《莊嚴經》、《本起經》，試藝相為嫂妻事。淨影雲：遊後園下是第六嫂妻之相。于中初「遊於」等者，嫂妻前事，如《本起》說。（太子十七歲事）系象（興流所引）觔力名為「講武」，共射金鼓說為「試藝」。義寂從之，廣引《本起經》。望西用之。</p>
            <p>憬興亦屬納妻科，講武試藝即嫂妻之前事。然舉《影疏》雲「猶有未盡」，故長引經文（《莊嚴經》）了雲：今言講武者，即角力射鼓也，試藝者，即試書運籌也。</p>
            <p>《祥疏》雲：「遊於後園，明學技已，於後園講試之耳。講之言習，試之言用也。」（己上）</p>
            <p>今謂：既習學文藝、射禦等已，于此於後園講習之、試用之。故文勢屬前（童子相），非屬納妻相，故《唐譯》亦無此句，其文藝、射禦等《因果經》太子十歲事也。其《本起經》嫂妻爭太子，十七歲事也，故屬納妃相者非也，故嘉祥可據。</p>
            <p>《會疏》引《因果經》明十歲試藝相，與《莊嚴經》、《本起經》嫂妻事不同，可見。《會疏》亦屬前者大好。</p>
            <p>二受欲相</p>
            <p>現處宮中.色味之間.</p>
            <p>《唐譯》雲：「身處王宮，厭諸欲境，見老病死，悟世非常。」（文）</p>
            <p>今此中亦含「厭諸欲境」句，然則「現處」等句似明出俗所由，現處宮中欲境，厭離不樂故。然此經釋家皆以此句科為嫂妻之相故，今亦屬在家相之中也。</p>
            <p>又可，此句屬下示所厭境，若依此義，則現處者，現身自處五欲中之義也。若依舊科者，淨影雲：「佛實離愛，隨化示居，故曰『現處』。」祥雲：「示、處同，是為示現義也。」此義亦好。</p>
            <p>宮中是見聞皆五欲繁榮之處，於中今舉色、味二境攝余，納妻亦有其中焉。</p>
            <p>「之間」者，猶言之境，其受欲相《會疏》引《因果經》、《莊嚴經》，可見。</p>
            <p>五出家相四：一出家緣，二出俗相（入山、鬚髮），三入真相，四苦行相（端坐）。初出家緣者</p>
            <p>見老病死.悟世非常.</p>
            <p>上五欲是可厭之境，於中見老病死，悟世間無常，此乃出家之緣也。淨影指《本起經》，憬興指《莊嚴經》，《會疏》（廿四左）具引《因果經》，其義備矣。</p>
            <p>「見老」者，東門化老，（淨居天）太子見悟時光遷流，身不可恃；見病者，南門化病人，太子見悟此身大苦聚；見死者，西門化死人，太子見悟，雲一切世間皆有死苦，雲何於中行放逸。此中略北門化僧，非所厭故，唯舉三門所厭境故。北門見沙門，故求學道。</p>
            <p>二出俗相</p>
            <p>棄國財位.入山學道.服乘白馬.寶冠瓔珞.遣之令還.</p>
            <p>《唐譯》雲：「指舍國位，踰城學道，解諸纓絡，及迦屍迦，（《小品般若》、《音義》：此雲光，言有光澤也。）被服袈裟。」(文)</p>
            <p>「棄國財位」者，斷恩愛也，所治國、所有貨財、帝祚寶位，悉舍不取，舍皆無常故。</p>
            <p>「入山學道」者，入無為境也。入山者，踰城入山，如《會疏》引《因果經》明其相。《梵網述記》雲：「《梵網》七歲出家，餘經中十九出家，根機有殊，見聞不同。」又《西域傳》雲：「如來踰城，出時不定，或十九，或二十九，二月七日、（《因果》）三月八日，（《西域記》）或二月八日，（《長含》）或四月八日。（《灌佛經》等所見不同，不可和會。）」</p>
            <p>「服乘白馬」者，「服」謂衣服、寶冠、瓔珞等也。「乘」謂騎乘，所謂白馬也，《本行集》雲「犍陟」，《琳音》十九雲：犍陟，悉達太子所乘朱鬣白馬名也。</p>
            <p>寶冠瓔珞悉與車匿，令還王宮，髻中寶珠奉父王，脫身瓔珞奉之波闍波提（憍曇彌），余嚴身具送耶輸陀羅，此等皆托車匿送遣還城，故雲「遣之令還」。欲令眷屬知菩薩不貪在家名衣上服等故。「遣」，縱也，《廣韻》：送也，《增韻》：又袪也，逐也，發也。</p>
            <p>三入真相</p>
            <p>舍珍妙衣.而著法服.剃除鬚髮.</p>
            <p>正示出家相。《唐譯》雲「解迦屍迦（光澤）被服袈娑」，含「剃除」句，如《會疏》引經：爾時，太子以利劍自剃鬚髮，發願言：「今落鬚髮，願與一切斷除煩惱及習障。」釋提桓因接發而去虛空已，剃發而衣不如法，時淨居天化作獵師，身被袈裟，於其前立。太子言：「汝所著衣是寂靜服，諸佛標幟，雲何著此？」獵師答雲：「以誘群鹿，群鹿見此袈裟，近我，我易得殺。」太子曰：「但為殺生，非求解脫，此太不可，與汝貿易。」獵者答言：「善哉如告。」即脫寶衣而與獵者，自被袈裟。乃是今文既易得，舍自珍妙衣與獵者，自被著法服也。</p>
            <p>嘉祥就獵師覓鹿皮衣者，由獵師答言誘群鹿衣乎，蓋有據乎？蓋「剃發」句為後。</p>
            <p>言「法服」者，袈裟也。《苑音》二（初）雲：「具正雲『迦羅沙曳』，此雲『染色衣』，西域俗人皆著白色衣也。」（文）《四分律》雲：「一切上色衣不得畜，當壞作迦沙色。今略梵語也。又名『壞色』。」《業疏》雲：「本作迦沙，至梁葛洪撰《字苑》，下方添衣，言道服也。」（文）《大集經》雲：「袈裟，名離染服。」《賢愚經》雲「出世服」，《如幻三昧經》雲：「無垢衣，又名忍辱鎧，又名蓮華衣，又名幢相等。」</p>
            <p>《五分律》二十三：「世尊與大比丘俱遊行南方，從山上下見有水田，善作腠畔，言諸比丘，宜著如此衣，或一長一短，或兩長一短，或三長一短，左條葉左靡，右條葉右靡，中條葉兩向靡，此名『割截不共衣』，與外道異，怨家、盜賊所不復取。」（文）</p>
            <p>《十誦律》二十七說：萍沙王謬禮外道以為佛弟子，白佛：願令僧衣與外道衣異。佛敕阿難令制割截衣云云。</p>
            <p>有人引此等諸文，雲制其割截衣者，佛成道已後事也。故今此文及《唐譯》袈娑者共彼外道，不割截衣而已。</p>
            <p>然望西一引《大論》問答未詳，誤以為外道一切皆裸形，故設此問答，殊不知外道中亦有著離塵衣。</p>
            <p>四苦行相</p>
            <p>端坐樹下.勤苦六年.行如所應.現五濁剎.</p>
            <p>六年苦行相如《會疏》（三十二右）引諸文。（初至跋伽仙人住處，問答仙人，所行不免苦。次所教行北阿羅邏仙人處，路於般荼婆山岩上，端坐思惟，而後至仙人處，教修四禪定，得無想報，又得非想非非想處，為究竟解脫問答云云。次至迦蘭住處，問答亦複如是，後至伽闍山苦行林中，思惟苦行六年，如《莊嚴經》）苦行處者，優樓頻螺池側于尼連禪河，至一靜處思惟。《西域記》八雲：目支鄰陀龍池，東林有畢缽羅樹，於是苦行六年，日食一麻、一米麥，經行往來，攀樹後起處。</p>
            <p>何以故行苦行？《莊嚴經》雲：「我今出於五濁惡世，見彼下劣眾生諸外道等，修諸苦行，我今為欲摧伏外道等」。又《方便會》為調伏諸外道，故六年苦行。又《華嚴十事》中雲「為隨順五濁世界眾生故」，今經亦此義也。</p>
            <p>《大論》三十八（二十一左）雲：「諸外道等信著苦行，若佛不六年苦行，則人不信」等。此乃與《十事》中第八「為顯菩薩殊勝行故」同焉。《大論》次文雲：「有外道苦行者，或三月、半年、一歲，無能六年日食一麻一米者，諸外道謂此為苦行之極，於是信受，皆入正道。」（文）</p>
            <p>「行如所應」者，異解紛耘。</p>
            <p>《祥疏》雲：「六年下明學道，先示同邪道，故雲『勤苦六年』。『行如所應』者，行是因，所應是果，果應因行，故雲『所應』。」（文）此解不然，若果應因行者，可言「行如能應」，「所」字難消，又修非道，豈可求邪果乎？</p>
            <p>淨影雲：「勤苦六年，先同其邪，行如所應，翻邪學正道，是其所應修學，順而行之。」（文）憬興斥雲：「若爾，此文應屬成道，如何自許是出家相。自義順《瑜伽》，菩薩雖複修諸苦行，即趣正行之方便，故雲『行如所應』。」此亦於義不分明也。</p>
            <p>《略箋》雲：「其所修行，既應真理，將發惠明，故雲『如』也，未至成道，故不言正應也。」</p>
            <p>貫思議雲：端坐六年，一心念安般，修六妙門，順古佛之法，故言「行如所應」云云。</p>
            <p>《梵響》有二義：一約示現，行無所有處即得，行非非想處即得；（順上文解）二約內證，表修苦行裏自合真行大悲行，所應苦惱眾生。（順下文解）</p>
            <p>後解依《會疏》，《會疏》雲：「准《唐譯》，正是苦行所以也。彼文雲：六年苦行，能於五濁剎中作斯示現，順世間故。『行』謂苦行，『如』謂應同義，『所應』者，是指外道仙人等也，謂六年苦行實非為己身，正是應同愚癡外道、諸天人等，為調伏彼等故也云云。」此義為好。</p>
            <p>有師雲：以新本考之，「現五濁剎」一句應屬上段，而為苦行之所以，言能於五濁剎作斯示現故，是正立苦行因由耳。古注釋攝下恐未可也。不爾，「行如所應」句最為難解。</p>
            <p>六成道相有五：一淨身垢，二趣道場，三坐樹下，四降魔眾，五成正覺。初淨垢者：</p>
            <p>隨順群生.示有塵垢.沐浴金流.天按樹枝.得攀出池.</p>
            <p>《唐本》雲：「順世間故，浴尼連河。」(文)先作六年苦行，而身形消瘦，有如枯木，更無所得，故思惟起至尼連河洗浴塵垢，此順世間，故示有塵垢。菩薩身本來清淨，何垢之有？</p>
            <p>「金流」者，即尼連河，淨影雲「金沙河」，河底有金沙故乎。《應音》第二雲「阿利羅跋提河」，《泥洹經》作「熙連河」，皆訛也。正言「剌拏伐底河」。「剌拏」此譯雲「金」，「伐底」此言「有」，名為「有金河」。《說文》：濯發曰「沐」，洗身曰「浴」。《祥疏》雲：「先既因六年苦行無所得，形清體縮，故入金流洗之也。又以表理，明必以定慧之水斷除結使也。」</p>
            <p>「天按樹枝，得攀出池」者，祥雲：「為示體弱，故須攀枝，又表接物機也。」（文）《因果經》雲：「洗浴既畢，身體羸瘠，不能自出，天神來下（《莊嚴》名阿斯那樹神），為案樹枝，得攀（引也）出池。」《會疏》（三十六左）引用《莊嚴經》雲：「入池澡浴，時魔波旬變其池岸，極令高峻，池邊有樹，名阿斯那，樹神按枝令低，菩薩攀枝得上池岸。」（文）興依此故雲「按枝即池岸樹」。(文)</p>
            <p>然《因果經》沐浴出池後受難陀波羅之乳糜。（于彼林外有一牧牛女，名難陀波羅。時淨居天來下勸供養，地中自然出千葉蓮花，上有乳糜，以奉上太子，即受之已，身體光悅，氣力充足，堪受菩提。）《莊嚴經》前受善生女之乳糜，而後入尼連河而浴。又《莊嚴經》前後有入池，初處一方石，浣苦行弊衣已，入池澡浴，出池，樹下自納故衣，淨居天子上應量衣，菩薩受之，入村乞食。後受善生女乳糜，往尼連河，置缽岸上，剃發入河而浴，浴竟，坐寶座，食彼乳糜。《因果經》但有初澡浴。然彼經初說為洗衣入沐，出池後唯說沐浴受糜。今經說沐浴出池，前後互舉。</p>
            <p>《唐譯》雲「浴尼連河，趣道場」，故此菩薩澡浴已竟複受乳味，身色光淨，往詣道場也。乳糜者，糜，碎也，屑也。</p>
            <p>《莊嚴經》雲：「聚千牛而揲其乳，七度煎煮，唯取其上極精純者，因香粳米煮以為糜云云。」《會疏》二（卅七左）明所以者，《方便會》曰云云。</p>
            <p>二趣道場</p>
            <p>靈禽翼從.往詣道場.</p>
            <p>「靈」謂神靈，「禽」者鳥獸之總名。（白虎通）《爾雅》雲：「二足而羽謂之『禽』，四足而毛曰『獸』。」</p>
            <p>「翼從」者，《苑音》二（十二）雲：「孔安國注《書》雲：翼，輔也。《毛傳》曰：翼，敬也。」《麟音》、《增韻》：恭也，從，隨也，《爾雅》：從，重也，恭敬隨從雲「從」也。</p>
            <p>《經》曰：「菩薩澡浴身體，複食乳糜，身色光澤，往詣道場。爾時亦有五百青雀飛騰虛空，右繞菩薩，雜色瑞雲及以香風而隨映拂。」（《本起經》、《因果經》）淨影依之故雲「如經中說，五百青雀隨從佛後名『禽翼從』，此皆神鳥故曰『靈禽』。」不但五百青雀，《莊嚴經》雲：「複有無量象、馬、牛等圍繞菩薩，發聲哮吼，其音和暢，又有無量鸚鵡、舍利、拘枳羅鳥、迦陵頻伽、鳧雁、鴛鴦、孔雀、翡翠，共命諸鳥，翺翔圍繞，出和音。」《興疏》據之，如具引文。</p>
            <p>《唐譯》無「靈禽」句，但雲龍王迎贊諸菩薩眾，右繞稱揚菩薩。祥雲：「靈禽翼從表德被禽魚，吉祥感征明德被人天。」興雲：「靈禽者表同行眷屬云云。」此依《華嚴》〈離世間品〉十種第三雲：「宿世同行菩薩悉來雲集，以種種莊嚴具恭敬供養。」（《會疏》二（四十左）引）由此言之，或雲五百青雀，或菩薩圍繞，但是宿世同行菩薩，所見不同耳。</p>
            <p>往詣之相如《大莊嚴經》。（《會疏》三十八丁引）</p>
            <p>「道場」者，摩竭陀國菩提樹下成佛道之靈場也。《說文》雲：「治谷田也，從土易聲。」什注《維摩》雲：「佛所座處，于中成道，故雲『道場』。」《維摩義記》二末（廿五）：「菩提果德名之為『道』，『場』者，是其處之別稱，如治穀處名為『穀場』，治麥之處名為『麥場』等。」《探玄》二曰：「得道之處名道場，依主釋。亦如世谷場，簡去粃而擇取真實，此中亦爾，滅惑成德，亦得道即場，故持業。」</p>
            <p>《西域記》雲：「菩提樹垣正中有金剛座，昔賢劫初成，與大地俱起，據三千世界中，下極金輪，上侵地際，金剛所成，周百余步，賢劫千佛坐之而入金剛定，故曰『金剛座』焉。證聖道所亦曰『道場』，大地震動，猶不傾搖。」</p>
            <p>三坐樹下</p>
            <p>吉祥感征.表章功祚.哀受施草.敷佛樹下.跏趺而坐.</p>
            <p>《會疏》（三十九右）引《因果經》，《興疏》引《大莊嚴》大同，可見。蓋《本行集》、《大莊嚴》以「吉祥」為化人刈草人名。</p>
            <p>《觀佛三昧經》為草名，《經》上（十八）雲：「佛告大王，如我去伽耶城不遠，詣阿輸陀樹，吉安天子等百千天子皆作是念：菩薩若于此坐，必須座具，我今應獻天草。作是念已，即把天草，清淨柔軟，名曰『吉祥』，菩薩受已，鋪地而坐。」（文）</p>
            <p>然名「吉安」，或名「吉利」（《本行集》），或雲「吉祥」，同是人名，今經亦同之。《苑音》一曰：《尚書傳》雲：吉，善也。杜注《左傳》曰：祥者，吉凶之先兆也，言刈草人自稱「吉祥」。獻草稅決定正覺之先兆，故草亦名「吉祥」。又吉祥之所獻，故亦名「吉祥草」，無違也。</p>
            <p>「感」，《說文》：動人心，《廣韻》：動也，《增韻》：感，應格也。</p>
            <p>「征」者，《琳音》一雲：杜注《左傳》雲：驗也，《說文》：象也。案事有象可驗曰「征」，從壬從微省。</p>
            <p>淨影雲：「初感吉祥，而為征瑞，其吉祥者，是刈草人，經中亦名為『吉安』也，安、祥義同。佛將成道，感見此人而為征瑞，知己定當成吉祥果，是故名為『吉祥感征』。即以此人表（明也，彰也，著外雲「表」。）己所成功果福祚（「祚」，祿也，福也，祥也，報也。），是故名為『表彰功祚』。」《興疏》亦同之。</p>
            <p>「哀受施草」者，祥雲：「表物獻微情乃至草薄之物，無不哀受故，受草而敷之而坐也。」（文）佛心哀吉祥之情實，受其施草也。</p>
            <p>「敷佛樹下」者，佛取草而自敷布菩提樹下也。</p>
            <p>《唐譯》雲：「爾時，受草自敷菩提樹下，結跏跌坐。」（文）佛在樹下成佛名「佛樹」，亦說為「道樹」，亦名「菩提樹」。（《維摩義記》一（四十四））</p>
            <p>《西域記》曰：「畢缽羅之樹，佛在世高數百尺，數經殘伐，猶高四五丈，佛座其下成覺，因而謂之『菩提樹』焉。莖幹黃白，枝葉青翠，冬夏不凋，光鮮無變。每至如來涅槃之日，葉皆凋落，頃之複故。」（文）</p>
            <p>「跏趺而坐」者，《應音》七（二右）雲：跏趺，古遐切，《爾雅》：加，重也，今取其義，則交足坐也，結交趺坐是也。經文作「跏」，文字所無等。《琳音》八（十左）雲：「跏趺，上音加，下音夫，皆俗字也，正體作『加跗』。」鄭注《儀禮》雲：「跗，足上也。」顧野王曰「足面上也」。按《金剛頂》等，結跏趺坐略有二種：一曰吉祥，二曰降魔云云。今安吉祥之坐，手作降魔之印也。</p>
            <p>淨影雲：「蓋乃隨人見聞不同，若論菩薩見佛，如來從金剛際起金剛坐上至道場處之成佛，如《涅槃說》。凡夫二乘唯見如來吉安取草，敷而為坐，如此中說。」（文）</p>
            <p>《大論》三十四（九右）曰：「聲聞經中說敷草，摩訶衍經中隨眾生所見，或有見敷草樹下，或見敷天綩綖，隨其福德多少，所見不同。複次生身佛把草樹下，法性生身佛以天衣為坐，或勝天衣。」（文）今約摩訶衍所見，故雲敷草於樹下而坐。</p>
            <p>問：依天臺三藏教，佛敷草而坐，乃至圓教佛虛空為坐，今經佛似藏教佛，豈不淺近乎？</p>
            <p>答：此經八相明應化身儀，順五濁剎，故隨凡夫可見說。若如大菩薩，即應見尊特，道場樹亦同之。</p>
            <p>四降魔眾有三：一激發，二魔逼試，三菩薩降伏。</p>
            <p>奮大光明.使魔知之.魔率官屬.而來逼試.制以智力.皆令降伏.</p>
            <p>初二句激發相，明欲降魔而先放大光，使魔知菩薩成道，如《會疏》二（四十二丁右）引經。</p>
            <p>「奮」，《應音》七（十九）：《廣雅》：奮，振也。鳥之奮迅，即毛起而身大故，字從（音雖）在田上。《琳音》一（十四）：鄭注《禮記》：動也，《說文》翬也，郭璞雲：翬翬然飛貌也。今振大光明，勢動魔宮殿。</p>
            <p>「大光明」者，放眉間白毫相光明也，使魔知之者，光明中說偈，告來樹下共相校也。《大方便會》四十三云云。</p>
            <p>魔者，《大論》明四種魔：煩惱、五眾、死、天子。今指天子。魔，《應音》二十二（初）曰：「莫何切，書無此字，譯人義作。梵言『魔羅』，此翻名『障』，能為修道作障礙故。複言『殺』者，常行放逸，斷慧命故。或雲『惡』者，多愛欲故。」又七（四右）雲：「言魔波旬者，訛也，正言『波卑夜』，此雲『惡』者，謂常有惡意，成就惡法也。或言『惡魔波旬』，存二音也。」</p>
            <p>《琳音》十二（三左）：「魔鬼，上音摩，本是梵語略也，正梵音『麼（莫可反）羅』，《唐》雲『力』也，即他化自在天中魔王波旬之異名也。此類鬼神有大神力，能與修出世法者作留難事，名為『魔羅』，以『力』為名。」又略去四字，又（十三）雲：「字書本無此字，譯者變『摩』作之。」</p>
            <p>《輔行》雲：「古譯經論『魔』字從石，自梁武來，謂魔能惱人，字宜從鬼。」</p>
            <p>《淨影疏》：《涅槃》說八，四種（煩惱、五陰、死、天魔）大小通說，更加無為四倒之心（無常、苦、無我、不淨）為八。今此所論偏降天魔，違其自行正智降之，違其利他通力伏之，故雲「智力皆令降伏」。（巳上）</p>
            <p>「魔率官屬，而來逼試」者，次明魔逼試。（「屬」，附也，類也。「逼」，《爾雅》：迫也，《杜注》：近也。「試」：《增韻》：嘗也、探也、較也。）</p>
            <p>《唐譯》雲：「見魔合圍，將加危害。」魔軍逼試之相如《因果》（《會疏》二）、《莊嚴》等經。（《興疏》）又《觀佛三昧經》廣明。</p>
            <p>《唐譯》有「見」言，與現同，示已久降伏故。如《維摩經》（〈不思議品〉）雲：「爾時，維摩詰語大迦葉言：仁者，十方作魔王者，多是住不可思議解脫，菩薩以方便力教化眾生，現作魔。」（文）當知如來久降竟，然為此界邪見外道等，示現顯佛威德。今經無「現」字，然「奮大光明」二句自含其意。</p>
            <p>《大論》五十（十四左）雲：「爾時，菩薩作是念：欲界魔王心未降伏，放眉間光，令百億魔宮暗蔽不現。魔即瞋惱，集其兵眾，來逼菩薩。菩薩降魔已，十方諸佛慶其功勳，皆放眉間光，從菩薩頂入。」（文）可准解矣。</p>
            <p>「制以智力，皆令降伏」者，後正明降伏魔眾。《唐譯》雲：「菩薩以定惠力，降伏魔怨。」（文）今經舉惠攝定，定者慈心三昧也，力者神力，故知定惠以降伏魔也。淨影雲：「違自行正智降之，違其利他通力伏之，故雲智力令皆降伏。」（文）</p>
            <p>五成正覺</p>
            <p>得微妙法.成最正覺.</p>
            <p>正明成道，其相諸注引經可見。（成道有五，中前四科皆此之前方便）</p>
            <p>依《因果經》，惡魔退散，菩薩心淨湛然，爾時，菩薩正于二月七日夜，放大光明，即便入定，思惟真諦，于諸法中禪定自在，悉知過去所造善惡，即于眾生起大悲心，思惟眾生輪回無救者，至初夜盡。既至中夜，即得天眼，觀察世間，皆悉徹見，如明鏡睹面像，見諸眾生種類無量，此死生彼，隨善惡行，受苦樂報。觀地獄、畜生、餓鬼、人天苦樂，此時菩薩以天眼力觀察五道，而自思惟，三界之中無有一樂，至中夜盡。至第三夜，逆順觀十二緣，知眾生生之本滅。第三夜分破無明，明星出時，得智慧光，斷習障，圓滿成就一切智。</p>
            <p>《大論》五十雲：「菩薩降魔已，十方諸佛慶其功勳，皆放眉間光，從菩薩頂入。是時十地所得功能變為佛法，斷一切煩惱習，得無礙解脫，具十力、四無所畏、四無礙智、十八不共法、大慈大悲等無量無邊諸佛法。」（文）</p>
            <p>「得微妙法」者，淨影雲：「理是妙法，由得此法，故成正覺。」興雲：「不可唯言得理成正覺，今微妙法者，即攝所證果德悉盡之言云云。」理者，所謂諸法實相之道，佛證得此道，故成正覺，何妨之有焉！今謂：佛所得之道，微妙難思議，由之成最正覺。此句攝《華嚴》始成正覺。</p>
            <p>《法華》〈方便品〉雲：「我始坐道場，觀樹亦經行，于三七日中，思惟如是事，我所得智慧，微妙最第一，眾生諸根鈍，著樂癡所盲，如斯之等類，雲何而可度。」（文）</p>
            <p>《刊定記》一曰：「權得曰『成』，至極名『最』，離倒名『正』，開悟名『覺』。」</p>
            <p>第七轉法輪相有二：一請法，二記說。初請法者：</p>
            <p>釋梵祈勸.請轉法輪.</p>
            <p>《唐譯》雲：「梵王勸請，轉於法輪。」今經舉釋、梵攝余，《唐本》唯舉梵王請，請主故。</p>
            <p>《法華》雲：「爾時，諸梵王及諸天帝釋、護世四天王，及大自在天，並余諸天眾，眷屬百千萬，恭敬合掌，禮請我轉法輪。」（文）</p>
            <p>《大論》七（六）雲：「今是釋迦文佛得道後，五七日寂不說法，自言：我法甚深，難解難知，一切眾生縛著世法，無能解者，不如默然，入涅槃樂。是時諸菩薩及釋提桓因、梵天王，諸天合掌，敬禮請佛，為諸眾生初轉法輪。佛時默然受請，到波羅奈鹿林中轉法輪。此中雖有多請，梵王有賢劫千佛請法誓願，故偏舉。」</p>
            <p>《大寶積經》〈密釋金剛力士會〉第九（八紙）說梵王請法發願云云。帝釋是欲主，故舉之。</p>
            <p>今舉二攝餘。（《寶積》九曰：勇群輪王正位，第二子法念曰：諸仁（千子）成佛，當作梵天勸轉輪。《寶積經》雲：「佛告寂意菩薩曰：過去無量劫，勳寶錦淨王如來時，有轉輪聖王，名『勇群王』，千子具足，又有二夫人，一名『不行步』，二名『無虛損』，有二孩童，一名『法意』，一名『法念』，自然現前，法念童坐不行步夫人膝上，法意童坐無虛損夫人膝上，異口同音說偈云云。」）</p>
            <p>「轉法輪」者，《法華文句》雲：「轉佛心中化他之法，度入他心，名『轉法輪』。」（文）</p>
            <p>《探玄記》三（廿五）曰：「法是軌持義，通有四種：謂教、理、行、果。輪是所成義，亦有四：一圓滿之義，以離缺減故；二是具德義，以轂輻輞等悉是皆具故；三有用義，謂摧輾惑障故；四轉動之義，謂從此向彼，即從佛至眾生，亦從彼向此，即從眾生至佛果，故法即是輪，故持業釋也。又輪是喻，況如聖王輪寶，即法之輪，依主釋。」（文）</p>
            <p>《轉法輪優婆提舍》（七紙）：以何義故名法輪？法體是輪，故名「法輪」。如世間銅體是瓶，故名銅瓶。三十七菩提分法是法體也，何名輪？摧破一切煩惱，故名「輪」。請法所由出《大論》第七（五左已下），如《會疏》三初（初丁）略抄。</p>
            <p>問：佛成道後，經幾時節而說法耶？</p>
            <p>答：經論異說，《出曜》、《方等》、《大莊嚴經》逕七七日，《因果》、《法華》同三七日，《大論》說五十日，《四分律》雲六七日，《五分律》雲八七日，《毗婆沙》雲四月，《十二遊經》雲一年。有如是等諸部異說，見別不同，不須和會。若依寶師，有多會釋，可往見。</p>
            <p>《興疏》依《莊嚴經》，（《出曜》亦同）謂初七入定，（住喜悅定，觀菩提樹，居此除諸苦故）二七經行，（大千為限）三七觀樹，（此處得大覺故）四七經行，（此時魔勸滅，魔女障礙遂悔罪複本）五七住目真鄰陀龍宮（龍神守護），六七住尼俱陀樹下，近尼連河，有多外道皆來慰問，七七住多演林中，觀眾生四苦所逼，時商主供養，（北天竺兄弟二人）四王供缽，而後入定，觀世思惟：吾法甚深，不可說，若梵來請即說。時螺髻梵王知如來默然之旨，與無量梵眾來請說法。（多有眾生堪悟入深法）佛默，梵王亦知默然之旨，與釋天及阿迦尼吒天，於夜分中至多演林禮繞，釋天請法，佛默，大梵重請，佛說二偈：我證逆流道，甚深難可見。盲者莫能見，故默不說。世間諸眾生，著彼五塵境，不能解我法，是故今默然。梵、釋聞已憂惱，忽然不現，複于一時，梵王歎摩伽陀國諸外道封著邪見，唯願說法令聞，時世雄佛眼觀眾生上中下三根、三聚，為梵王許說，一切世間天人等有淨信者，聽受如是法，梵王喜去，神唱言：如來今受梵王勸請，於一念之頃，虛空神聞展轉到色究竟天等云云。（略抄）</p>
            <p>大無量壽經甄解第三</p>
            <p>二菩薩眾有四：一標位號，二列高名，三歎高德，四總結歎（如是之等）。</p>
            <p>初標：</p>
            <p>又與大乘眾菩薩俱.</p>
            <p>淨影雲：「『又』者，複重之辭，前列聲聞，更明菩薩雲『又』也，『與』義同前，佛兼彼故雲『與』也。」（文）今謂：「又」者眾之別，與前聲聞眾別，故雲「又」也。</p>
            <p>「大乘眾菩薩」者，以法別人。《唐譯》對前小眾故雲「摩訶薩」，則義意相同。「大乘」者，梵「摩訶衍那」，此雲「大乘」，「大」者，當體為目，包含為義；「乘」者，就喻為稱，運載為功，法喻合舉。（《起信義記》）《雜集論》等明七大性如常。《大集經》第六（廿一）：此乘廣大故言「大」，于諸眾生無挂礙故言「大」，一切智善根之根本故言「大」，無煩惱等黑暗故言「大」，所具光明無所不遍故言「大」，周遍而眼目故言「大」，本性清淨而無穢故雲「大」，斷諸煩惱一切習氣故言「大」。（取意）可准解。《渧記》引《稱讚大乘功德經》（玄奘譯）如來分別解說大乘名，所目諸義云云。</p>
            <p>今按：上小弟子尚非常途，故雲「一切大聖」等，況此中大乘豈可通方乎？是知大乘者一乘，一乘者無有二乘（聲聞或菩薩）、三乘（更加聖道），二乘、三乘者為入一乘，一乘者第一義乘，唯是誓願一佛乘也，應知。</p>
            <p>「菩薩」者，具雲「菩提薩埵」、「摩訶薩埵」，今從略耳。《探玄記》二（廿九）依《佛地論》等總有三釋：</p>
            <p>一菩提是所求佛果，薩埵是所化眾生，即悲智所緣之境，從境立名，故名「菩薩」；</p>
            <p>二菩提是所求果，薩埵是能求之人，能所合目，故名「菩薩」；</p>
            <p>三薩埵此雲「勇猛」，謂於大菩提勇猛求，故名「菩薩」。</p>
            <p>《智度論》同後二義。《論注釋》依《大論》云云。</p>
            <p>「摩訶」雲大，《佛地論》三（十六）：「諸菩薩有三大事名『摩訶薩』，一者數大，以無量故；二者德大，謂住大乘、遊大乘等；三者業大，謂息眾生諸苦惱故，利樂有情是菩薩業。」（文）</p>
            <p>《聖文天子所問經》：「文殊支利以何因緣名菩薩？答曰：天子于菩提分法住持入，故名菩薩，三十四種道品，菩薩萬行，菩薩修習萬行，證入一如際，故名菩薩。又複問曰：文殊支利以何因緣名摩訶薩？答曰：天子入大乘故，滿大智故名摩訶薩。」（文）</p>
            <p>入大乘者謂佛所住，《法華》言佛自住大乘故，下經說「究竟一乘至於彼岸」是也。入大乘是所證境，滿大智是能證智，能所相應，能安住佛境界名「摩訶薩」，此義符順此經。</p>
            <p>二列高名二：一列會眾名，（出家菩薩）二列自在化眾。初中：</p>
            <p>普賢菩薩.妙德菩薩.慈氏菩薩等.此賢劫中一切菩薩.</p>
            <p>已下列名異說紛紜。</p>
            <p>淨影分為二類：一普賢等賢劫成佛菩薩，二賢護等餘劫（《三千佛名經》雲：過去莊嚴劫千佛出世，現在賢劫千佛出世，未來星宿劫千佛出世。今對賢劫、星宿為餘劫。）成佛菩薩。（法位、憬興同之）</p>
            <p>如義寂分為四類，彼《記》雲：「一普賢、妙德為一類，二慈氏等賢劫菩薩為一類，三賢劫等十六正士為一類，四善思議等十四菩薩為一類，並有一千三十三也。」（已上）</p>
            <p>憬興意唯分二類，雖同淨影，分十六、十四同義寂，《大論》中標善守等十六菩薩，而列六人在家菩薩，其名全異今經善思議等名，故今十四為別類。若善思議等為所等，則可謂十五正士，《唐譯》言「所謂」者不正也。</p>
            <p>了惠雲：今辨二師意，（淨影、義寂）各有通塞，謂淨影意初違《悲華》，（彼《經》無諍念王有千太子，悉誓淨土中成佛，其中第八普賢、第二文殊，豈穢土中賢劫佛乎？又說寶海有十五人弟子，悉誓穢土中賢劫成佛，慈氏其第四弟子。）彼經賢劫成佛唯慈氏一人，何三菩薩同是現在賢劫佛耶？後順《寶積》，彼經標賢劫等十六正士，言「所謂善思議」等故，明知非是別類，加之《念佛三昧七日道場懺悔方法》（慈覺）雲：「一心奉請南無賢護菩薩、善思議菩薩、信惠菩薩、空無菩薩、神通華菩薩等十六正士，及十方諸大菩薩摩訶薩。」（已上）此符合《寶積經》耳。次義寂意初順《悲華》，後違《寶積》，違順二義翻上應知。自從義寂，（善思議等為一類）《寶積》為誤乃至引《智論》及《法華》科文。（惠心）別舉十六正士名云云。</p>
            <p>《會疏》一（卅二右）引《大論》雲：「是中二種菩薩：居家、出家。善守等十六菩薩是居家菩薩，慈氏、妙德菩薩等是出家菩薩，觀世音菩薩等從他方佛土來，若說居家，攝一切居家菩薩，出家、他方亦如是。」</p>
            <p>今依此文，出家菩薩亦二類：一文珠、普賢正是釋迦會中之上首，故舉二大士總攝一切餘釋迦會中菩薩；次彌勒是當來賢劫成佛薩埵上首，舉是攝餘賢劫補處大士；後賢護等居家菩薩上首，以攝居家諸菩薩。此義詳悉，近來《渧記》亦從此義。</p>
            <p>今按：初列出家菩薩中有二：初普賢、文珠列釋迦一化上首，余一會菩薩皆攝之；次列賢劫成佛上首，舉彌勒攝賢劫菩薩；後列自在化眾，舉賢護等為上首，余自在化眾皆攝之，自在化眾者，《法華論》所謂「不定行菩薩」。如上所引順廿二願，為此科判。此中普賢為首者，此會所列，悉是彌陀巧方便回向之眾故。</p>
            <p>淨影初三菩薩為賢劫成佛菩薩者未詳，普賢、文殊釋迦會上首，故居初，非賢劫菩薩，故列也，其賢劫成佛菩薩，唯彌勒為上首。《大寶積經》百十〈淨信童女會〉雲：「複有賢劫諸菩薩等，彌勒菩薩而為上首，複有六十無等倫諸菩薩等，文殊師利而為上首，複有十六正士，賢護菩薩等而為上首。」（第百五十五〈無盡慧菩薩品〉亦同之）當知賢劫菩薩唯彌勒，何以文殊、妙德屬賢劫菩薩耶？</p>
            <p>今解：初出家菩薩中列三大士者，此有二解：一約人解，二約法解。</p>
            <p>初約人者，普賢、妙德二大士者，此土願生西方之初，故在此會首，開顯本懷，以勸歸一切眾生，何以爾者？《四十華嚴行願品》說普賢十六願雲：「爾時普賢菩薩摩訶薩稱歎如來勝功德已，告諸菩薩言：『善男子，如來功德經微塵數劫演說，不可究盡，若欲成就斯功德門，應修十種廣大行願，何等為十？一者禮敬諸佛，二者稱讚如來，三者廣修供養，四者懺悔業障，五者隨喜功德，六者請轉法輪，七者請佛住世，八者常隨佛學，九者恒順眾生，十者普皆回向。』乃至普賢菩薩摩訶薩欲重宣此義，普觀十方而說偈言：『願我臨欲命終時，盡除一切諸障礙，面見彼佛阿彌陀，即得往生安樂剎，我既往生彼國已，現前成就此大願，一切圓滿盡無餘，利樂一切眾生界，我此普賢殊勝行，無邊勝福皆回向，普願沈溺諸眾生，速往無量壽佛剎』。」（《行願鈔》第三）</p>
            <p>又《文殊發願經》雲：「願我命終時，滅除諸障礙，面見阿彌陀，往生安樂剎。生彼國已，成滿諸大願。阿彌陀如來，現前授我記，嚴淨普賢行，盡未來際劫，究竟菩薩行」。（已上）</p>
            <p>是此二大士發大願，願往生安樂，使諸菩薩亦歸普賢行，是故此經列為上首者有由哉！次二大士列彌勒者，是賢劫成佛之首故，斯經之要，付囑彌勒當來成佛時複說此法如今日，此法即是一切諸佛出世本懷故，千佛次第出世，各弘傳此法，「次如彌勒」有此義，舉彌勒而為賢劫成佛上首也。</p>
            <p>二約法解者，此中普賢是方便門，巧方便回向之主故，文殊是智慧門，彌勒是慈悲門，受佛付屬，慈流無限故，順三種順菩提門德故。初列三菩薩，而為一會上首也。（《論注》雲：「智慧方便是菩薩父母，般若者，達如之慧名，方便者，通權之智稱，智慧方便相緣而動，相緣而靜」等，智慧方便不相離，故二大士為上首，然巧方便顯還相回向，故普賢為先，顯此《經》以佛回向為眾生因果之正意。）然此《經》雲「普賢、妙德、慈氏菩薩」等，故似三大士同為賢劫中菩薩，然《唐譯》「等」字為「及」字，以彼解之，「賢劫中」句唯及彌勒明矣。</p>
            <p>「普賢」名義如《法華祥疏》十二（三十六）、《探玄》十六（九左）等（《音義》）；「妙德」如《應音》三、《大日經疏》等；（《音義》）「慈氏」如《音義》及《探玄》十二（廿六）等（《音義》）。「賢劫」者如《探玄》十六引《大悲經》第三（《音義》）。</p>
            <p>二列自在化眾</p>
            <p>又賢護等十六正士.善思議菩薩.信慧菩薩.空無菩薩.神通華菩薩.光英菩薩.慧上菩薩.智幢菩薩.寂根菩薩.願慧菩薩.香象菩薩.寶英菩薩.中住菩薩.制行菩薩.解脫菩薩.</p>
            <p>淨影雲：「舉初格後，總以標列（初二句），『善思議』等就其所等，隨別以列。」此順《唐譯》加「所謂」二字。義寂《疏》以「善思議」已下為十六正士外。憬興伴之雲：「若善思議等即十六正士者，應言十五正士，不爾，標列有相違故，與《無盡意經》中十六菩薩名異故。」了惠朋義寂，而以《如來會》為不正也。峻公從淨影，以《唐譯》為證。</p>
            <p>又《文殊師利嚴淨經》標十六正士，次下出四正士（光英、惠上、寂根、願惠）歎其德，其名全同今經。故知至所等、至十五之難者，《大論》標十六，但列四菩薩，《寶積》列十名，《勝思惟》列十七，增減隨宜，經家意樂，何以闕一容為別類乎？云云（已上《會疏》意）</p>
            <p>此意雖言十六正士，與他經說不同。（此有二義，一雲：此非別人，但名不同耳。例如秘密教中普賢為金剛手，文殊為金剛剎，虛空藏名曰金剛寶也。一雲：今經一途說，不可與他經例同，何以名別為非十六正士乎？（師說））</p>
            <p>此二說是非雲何？今謂二義中，峻公義道理文證極成矣。引慈覺大師《念佛道場懺悔方法》證今經善思議等十六正士為正說，近來《渧記》亦從峻公。《略箋》、貫思其義杜撰，不足評而已。</p>
            <p>《梵響記》以十六、十四為別類，十六正居家菩薩如《大論》等。「等」言等餘十五正士，及其餘居家、出家菩薩。「善思議」等下列所等十四菩薩，《如來會》言「所謂」等者亦出所等中余出家菩薩，寂根、香象現出家人，何為十六耶？云云。此義甚非。今經「等」言在十六之上，何言「等」二種乎？（居家、出家）況複《如來會》無「等」言，何言出所等，其非可見。</p>
            <p>今謂：列自在化中，此土居家菩薩謂「賢護等十六正士」，舉初等餘。又有他方來自在化菩薩，與十六正士合說，善思議等是也，自在、家類同故合說，善思議等是他方來菩薩，同是居家自在化菩薩，故與十六正士合明焉。經末既雲「及十方來諸大菩薩」，其義彌明矣。</p>
            <p>何以知善思議等他方來？按《四童子經》上（十一）〈現生品〉說：東方去此佛剎十千俱胝，有一世界名「寶鳴」，佛名「師子鳴聲如來」，有一菩薩名「善思議」，應托來到此土，化生阿闍世王宮內；南方去此五百億世界有一世界，佛名「寶積善現如來」，有一菩薩名「寂靜轉」，（《魏》：信惠，《唐》：惠辨才。）于此舍衛城內生大居士似師子家；西方去此過八億百千佛剎樂音如來所，有一菩薩名「無攀緣」（法雨泥）（今《經》：空無，《唐》：觀無住。），于此波羅奈國，化生大居士善鬼家；北方去此六萬四百千億佛土，住菩提分，轉如來所，有一菩薩名「開敷神德」（神通華泥）（《今經》：神通華），生此毗耶離城大將師子家。此四童子與無量大眾，共來沙羅雙樹所，恭敬供養。（取意）亦出《般泥洹經》（與《四童子經》同本）。</p>
            <p>又《佛名經》第七（廿）說光英、慧上、寂根、願慧四菩薩從四方佛土來集此界之相。又《文殊師利嚴淨經》上說光英、惠上、寂根、願惠四正士從四方來，同之。（《會疏》一（三十四左）引）又《月燈三昧經》第三說香象菩薩從東方阿閦佛與耶由多菩薩共來問訊釋迦牟尼佛。其餘智幢、寶英、中住、制行、解脫等，雖未見經證，准前思之，必是應他方來大士也。</p>
            <p>初列賢護等十六正士者，彰此法不以出家發心為本，次列他方來者，彰十方佛土中，悉以此法為出世大事故，共來精進求此法。又標正宗所說。（己上師說）</p>
            <p>「賢護」者，《法華論》雲：「如魃陀婆羅菩薩等十六賢士，具足菩薩不可思議事，而常示現種種形相。」《上生經疏》上曰：「梵雲『跋陀婆羅』，『跋陀』者賢義，『婆羅』者護義，此雲賢護菩薩，具大賢德，護念眾生，弘護佛法，故名『賢護』。」《琳音》十九（十二）雲：「諸經中或在梵語名『跋陀婆羅』，即佛在世時王舍城中賢護長者，白衣菩薩。」《大論》七雲：「魃陀婆羅，秦言『善守』。」（文）</p>
            <p>「十六正士」者，「正」謂正道，「士」謂士夫，在家之稱。此等大士外現凡形，內深達正道故，居家名為「正士」。諸經中多說賢護等十六正士，《勝思惟梵天經》、《思益經》等列十六名，其名各不同。（《會疏》三十四右所引）（《梵響》二（九）依《勝思惟經》、《大品經》等列十六正士名，可見。更雲：天竺十六正士，居家最初立名，《思益》、《大品》所列也，此依最初耳。後隨所應列十六名，《文殊師利嚴淨經》等是也。）</p>
            <p>《大論》標十六，但列六名。（《會疏》卅五右引）何經中賢護居十六首者？此菩薩居家，具廣大德，作佛事過出家，如來特褒其德，具班同行乎。（如《會疏》引《七佛神咒經》等）若依此經別意，《般舟三昧經》中，此跋陀和菩薩是念佛三昧發起人，親見彌陀授來生因，故來此勝會，欲開顯念佛三昧故。又顯一代所說念佛朝宗此經。</p>
            <p>「善思議」等者，憬興作相對釋，此本效惠沼《最勝經疏》。嘉祥《疏》略釋。《會疏》（卅八左）潤色《祥疏》者好矣。</p>
            <p>或曰：「善思議」已下列他方來者，詮示此經正宗所說法門，謂善思議（《唐》：善思惟）表五劫思惟說偈發願因相；信慧表明信佛智無上智慧；空無（《唐》：觀無住）、神通華（《唐》：善華神通）表法藏永劫因行，說住空、無相、無願之法故，神通力集萬行德華，以大莊嚴具足眾行，令諸眾生功德成就故；光英（《唐》：光幢）（光明英發嚴淨，遊東方無憂首佛土）、慧上（智上）（空慧最勝嚴淨，在南方慧王如來土）、智幢（智慧最勝如幢）、寂根（境智寂滅，根本嚴淨雲「寂根」，在西方智積佛土）表光壽無量，光英是光明，寂根是壽命，由智慧為上之行成光明無量，般若幢能摧五陰魔，成壽命無量，故願慧（《唐》：慧願）嚴淨；（雲在北方釣鎖如來佛土）香象、寶英（《唐》：寶幢）表彌陀願力攝生，彌陀智願廣大無能測者名「願慧」，願力無窮如大香象，故名「香象」，無量功德寶而莊嚴願海，令無功德者證入涅槃界，故名「寶英」。（香象，《唐》雲「乾陀訶提」，《應音》三（廿二）：乾陀呵盡菩薩，新道行作香象菩薩是也。《華嚴》〈菩薩住處品〉雲：「北方有菩薩，住處名香聚山，過去諸菩薩常于中住，彼現有菩薩名香象，有三千菩薩眷屬常說法。」（文）《維摩》雲「香象菩薩」。什曰：青香象也身出香風，菩薩身香風亦如是。）中住者，彌勒下而同凡夫者，欲使凡夫齊彌勒是中住義；制行表五善五惡，制惡行善，故制行義也；解脫，身獨度脫，獲其福德，度世上天泥洹之道故。《唐譯》略中住、制行、解脫三者，略省「佛告彌勒」已下五善五惡等故，思之。（已上師說）</p>
            <p>第三歎高德有二：一略歎，二廣歎（「入佛法藏」已下）。初中亦二：一先標所歸（「皆遵」二句），二彰其德用（「安住」二句）。初先標者：</p>
            <p>皆遵普賢大士之德.具諸菩薩無量行願.</p>
            <p>《影疏》「皆遵」等一句為總結上文，故曰：亦得名簡上（簡上聲聞眾結文雲「皆如斯等上首者也」）異下（簡下歎德）。「具諸」等句屬歎德。（《會疏》卅八右誤雲：淨影意以上二句同攝列名者娛矣。）法位亦同攝列名，望西從之。《祥疏》「皆遵」已下為歎德，義寂、憬興同之。</p>
            <p>今亦屬歎德中，於略歎中，舊解科（《會疏》、《梵響》同意）雲「此二句總歸上首德」者。《觀經》文殊為上首，此經普賢為上首，而諸余文殊、彌勒、賢護等在家、出家菩薩皆悉歸上首普賢大士德，普賢大士德者，十大願是也。</p>
            <p>霖師雲：「彌陀願言：來生我國者，頓極一生補處，現前修普賢之德。是以普賢在《華嚴》先願往生，余菩薩不願者，時機未熟也。今時機淳熟，普賢為上首，一切菩薩皆遵普賢大士之德，修無量行願，《文殊師利發願經》等文可見。」（文）</p>
            <p>古師意皆以普賢菩薩為所遵，余諸菩薩為能遵，故推其高德為上首也。（法位）若爾，文雲「皆」，又雲「鹹共」（《唐本》）者，承上而雲「皆」，上所列之中，除普賢菩薩，余諸菩薩為皆共乎？似未穩。若總指上普賢已下為皆遵者，能遵中既有普賢，豈其謂普賢歸普賢而可乎？是以今科雲「標所歸」，所歸者，即指彌陀二十二願之意，高祖言「還相回向」，為歸普賢之德是也。「皆遵普賢大士之德」者，顯願文「現前修習普賢之德」也，「具諸菩薩無量行願」者，顯願文「超出常倫諸地之行」也，此乃與舊說異，思而可見。</p>
            <p>「遵」者，《琳音》五十七（十八）：子倫反，遵，循也（孔注《尚書》）、行也（郭注《爾雅》）、習也（《蒼頡篇》）、從也（《爾雅》）。願文所謂「修習」，《唐譯》雲「修」，並意同。</p>
            <p>問：皆遵者為局菩薩耶？將通前小眾耶？</p>
            <p>答：前雲一切大聖等。此明此經小眾即是大菩薩，故知自下之文正被菩薩，義貫聲聞眾，廣（菩薩）略（聲聞）互相通故。</p>
            <p>「普賢」者，《探玄》十六（九）雲：德周法界曰「普」，用順成善稱「賢」。此約悲智因中普賢也。《涼疏》一之下：果無不窮曰「普」，不舍因門曰「賢」。諸注多取諸位普賢，今是佛後普賢也。（《涼疏》〈世界成就品〉曰：普賢有三：一位前普賢，但發普賢心，非今所用；二位中普賢，即等覺位故，此居佛前；三位後普賢，謂得果不舍因行故。）</p>
            <p>今亦佛後普賢也，以從果向因之相故，然末經所說與此根本經異，彼約理性，故雲「德周法界」。又《義章》雲「故經說普賢菩薩依如如不依佛國」等。又《理趣經》雲「一切有情皆如來藏，普賢菩薩自開示。」此等皆約理本。</p>
            <p>今按：此經所言普賢者，《華嚴行願品》普賢自說十大願。（《會疏》一（三十七）引云云）此十種行願顯普賢名，謂第十普皆回向彰「普」義，第九恒順眾生顯「賢」之義，初禮敬諸佛乃至第八常隨佛學八，《行卷》攝恒順眾生中，禮敬、稱讚、供養、懺除、隨喜等皆為恒順眾生，故攝入第九中。何者？其禮敬諸佛、稱讚如來、廣修供養等，願文所謂「遊諸佛國，修菩薩行，供養十方諸佛如來，開化恒沙無量眾生」之相也。開之，次出供養諸佛願（二十三）、供具如意願（二十四）等，卷之，則只是廿二願遊諸佛國等。故知前「供養諸佛」等八句即廿二願相，此八句皆攝恒順眾生，故說「為眾生故」等，其「修菩薩行」次述「超出常倫諸地之行」等，當知十種行願名「普賢」也，第九、第十顯賢義，次文「唯此願王不相舍離」等者述普皆回向之相，故文曰：「我已往生彼國已，現前成此大願，一切圓滿盡無餘，利樂一切眾生界，我此普賢殊勝行，無邊勝德皆回向，普願沈溺諸眾生，速往無量壽佛剎」。既言「我既生已，成此十種大願，以之悉回向，普願令生。」明知普賢生彼，用彌陀巧方便回向故，普賢行願得成普皆回向，不爾，則何得普皆！由之言之，《華嚴》中僅開普皆之端，而未顯其本，至此經即阿彌陀佛四十八攝諸眾生，是顯其普皆回向之本也，故此經名「根本經」，亦名「具足往生經」，言「我普賢殊勝行，無邊勝福皆回向。」普願者用彌陀巧方便回向為己有，故成「普皆回向」。於此知由彌陀願力立普賢名，然普賢名出廿二願，《行願品》十種行願即是二十二願之廣大注解，應知。非既有普賢大士，而後有彌陀因誓，彌陀願中既有普賢之德之誓，而菩薩由之立其名而已。</p>
            <p>「普賢大士之德」者，《唐譯》雲「普賢之道」，以德易道。道者，共由之義，（《增韻》：道者，三才萬物共由者也。）三世十方無不由此，故說以為道，即是彌陀方便門第二十二願之道也。今本普賢大士之德者，願文雲「普賢之德」，此彰從果向因之相，還相回向為從果向因。鸞師但淨穢相對雲「還來穢國度人天」，此意狹，高祖意從果向因為還相，其義寬。非但還穢國，或地前、地上，或大小，或供養諸佛等，一切無所不示現。故今所謂還相德，即十大願是也，應知。</p>
            <p>「具諸菩薩無量行願」者，影雲「六度四攝等行，無量菩提願」，祥雲「備十地無量行願故雲具行願」，各據一義。今謂超出常倫諸地之行。言「諸菩薩」者，猶言諸地，或地前、地上，或初地、二地、三地等，菩薩諸地行願無量，故雲「無量行願」也，此行願超出常倫諸地之行故。一行具一切行，一切行具一行，故雲「具」，具足圓滿無缺減故，所謂超出常倫之行願者，四種正修行是也，從如來生，解法如如，故不行而行之行願也。《行願品》雲：「到極樂世界已，即見阿彌陀佛，於一念中，所有行願皆得成就。」此彰由彌陀巧方便回向得成就無量行願。</p>
            <p>二彰其德用</p>
            <p>安住一切功德之法.（法中，《唐本》）遊步十方.行權方便.</p>
            <p>《唐譯》缺此二句。次二個願即開說此二句，謂等覺八相也。</p>
            <p>淨影意：歎德二，一歎權實二德，二歎二利德（「其所修行」已下）。初中亦三：一就自分略歎（「具諸」已下三句），二就勝進分廣歎（「入佛藏」下），三雙以結歎（「具足功德微妙」已下）。初略歎中（就自分），「具諸」等二句先歎實德，「遊步」等一句歎權德。</p>
            <p>《祥疏》意：「皆遵乃至究竟彼岸」略歎，「於無量」下廣歎。初略歎中二：初至「安住」三句歎齊普賢入法界行，「遊步」等二句歎外化，「入佛」等二句歎自行也。</p>
            <p>了惠用淨影自分、勝進、權實科，蓋化他為權、自行為實者依嘉祥。《會疏》「安住」等二句內實德，「遊步」等二句外權巧，亦不出淨影。《略箋》「安住」句明自行，「遊步」句明化他事，自行既實智冥實理，具過恒沙功德而不動轉，故雲「安住」等，自行已成，遊十方而成攝化佛事云云。權乃權謀，暫用還廢，對實雲權者未可，如《渧記》破，《渧記》准天臺意，「安住」等自行權實，（隨自意）本願一乘，自利利他，圓滿無退轉，故雲「安住一切」等也，「遊步十方」等乃化他權實。（隨他意）謂八萬四千道教，若權若實，皆是為本願一乘而說隨宜方便等。</p>
            <p>此等諸釋似拘古師權實矣，今此二句歎其能遵功德德用，故科雲「歎其德用」。</p>
            <p>師說雲：安住者，淨影雲：「德成無退故曰安住。」此釋為得，下文雲「佛所住者，皆已得住」故，一切功德之法者，指佛果功德。《行願品》雲：「普賢菩薩稱歎如來勝功德已，告諸菩薩言：善男子！如來功德，假使十方諸佛窮劫演說，不可窮盡，若欲成就此功德門，應修十種廣大行願。乃至即得往生極樂世界，到已即見阿彌陀佛，是諸人等，於一念中，所有行願皆得成就。」（文）以此文證，一切功德之法者，即是佛果功德無窮盡也，修得之者即是十大願也，由普皆回向，故使一切眾生悉往生極樂世界，到已見阿彌陀，一念中所有行願悉成就者，即是一念中由成行願，故安住如來一切功德之法也，《論》主所雲「功德大寶海」者是也。到彼國已，即見阿彌陀佛時，得寂滅平等法，名「安住一切功德之法」，菩薩得報生三昧，以三昧力故，能一念、一時遍十方世界，種種示現，教化度脫一切眾生，常施作佛事，「遊步十方」等即其義也。我已具足普賢行願，故自在遊化十方，遊化神通自在也。祥雲：「乘通遊機故雲『遊步』，善巧度物故曰『行權』。」今謂「遊步」是自在義，「行權方便」者，十界化行無感不應故。（已上）</p>
            <p>二廣歎中二：一就八相化事歎，二就自在化行歎（菩薩經典）。初中亦三：一通標權實德，二別辨世界（處兜率天），三結列十方（「具足功德」已下）。初通標權實德：</p>
            <p>入佛法藏.究竟彼岸.於無量世界.現成等覺.（影、祥本「等覺」作「正覺」）</p>
            <p>《唐》雲：「到諸佛法究竟彼岸，願於一切世界中成等正覺。」</p>
            <p>此中初二句標實德，後二句標權德，故雲「通標」。淨影就勝進分歎權實德者未可，此經八相化事開說還相回向補處之相，與諸經所說異，何得約勝進分乎！然影、祥約「現成正覺」本，憬興依「現成等覺」本，是以解釋亦不同。</p>
            <p>《影疏》雲：「初實中，言『入佛法藏』者，明因上升，如來藏中過恒沙法名『佛法藏』，（現本脫此四句，憬興所《疏》牒有四句，可加此。）證會名『入』，『究竟彼岸』彰果畢竟，涅槃名『彼岸』，到名『究竟』。」（《鈔》雲：「菩薩當位內證外用為『自分』，于菩薩位分具佛果內證外用名『勝進』。故淨影雲：「依菩薩法修自分行乃至依佛法修勝進行。」）</p>
            <p>祥雲：「『入』言達解，名理為『藏』，解契宗原故雲『入藏』。」（文）</p>
            <p>《興疏》破淨影雲：如來藏即佛性義，而言證會恒沙德法名因上升者，即違經雲「見佛性時得無上覺」故。（違教失）若證佛性，非菩薩果，至涅槃岸應非圓寂果故。（違理失）</p>
            <p>今即「入」者，達解究竟證解，知如實自利利他，故雲「入佛法藏」，即《法華》中「善入佛慧，通達大智」也。「彼岸」者真理，證此實性雲「究竟」，即彼經「到於彼岸」。《影本》約勝進分，故言其分證，何妨之有耶！</p>
            <p>了惠（一三十右）會釋亦未詳。憬興自解全據嘉祥，諸家皆從之耳。</p>
            <p>師說雲：諸釋皆約通途，此經所說，從果向因菩薩，既安住真實證果已，乘普賢德，或現補處示八相，何雷同通途乎？雲「入」、雲「究竟」者，彰上「安住」。然則佛法藏及彼岸者，即上所謂如來一切功德寶藏、佛果功德也，此之功德大寶海說言「佛法藏」，即是佛所得一乘也。此之菩薩，證入誓願一佛乘，能契佛所得涅槃，故雲「入法藏究竟彼岸」，下文雲「究竟一乘至於彼岸」，即與今同，此明菩薩實證也。</p>
            <p>「於無量世界」等者，示其權德。</p>
            <p>淨影雲：「此總歎勝進故，舉成佛為權德耳。」</p>
            <p>《祥疏》雲：「將欲舉（八相），故先出示八相之處，則是無量世界也。于（「於」字恐「如」字誤）此世界示八相成道，故雲『成等正覺』，意謂無量世界示現八相如此世界。」此釋為優，憬興有說破未的，經本既別，況釋義各異乎！</p>
            <p>今謂：「於無量世界」明化境廣，「現成等覺」顯化行高。初地猶現百佛世界，（《瓔珞經》）況究竟深位乎！</p>
            <p>「現」者《會疏》有二義：一示現義，隨類示，應其身故，如觀音等；二現在義，今雖現在釋迦會中，能遊無量世界，一念一時現八相成道故云云。後義為勝。</p>
            <p>「成等覺」者，舊雲「等覺」，新雲「等正覺」，義即同。影依「成正覺」本，故雲「舉成佛」也。《會疏》有二義：一如來名「等覺」，（《論注》云云）今現成佛相名「現成」等；二一生補處位云云。依前則現於十方世界，現八相成佛故；依後則住等覺而現八相故，二義並通。然此經中菩薩等覺多說一生補處，未有佛果說為等覺者，故約一生補處為正。此經約成道則皆曰「正覺」，下文「得微妙法，成最正覺」，又「如來正覺其智難量」，又「不取正覺」，又「決定必成無上正覺」等，皆不曰「等覺」，又語因極則曰「等覺」，東方偈雲「必於無量尊，受記成等覺」，此即成等覺之義，而不退轉阿耨菩提，同彌勒所得報地，可見。《唐譯》雲「願於一切世界之中成等正覺」，又「願生彼兜率陀天」。新譯「等正覺」即舊譯「等覺」，《唐譯》十一願「若不決成等正覺證大涅槃」等。高祖等正覺、正定聚為一位，豈成佛乎！決定因極位也，況《如來會》有「願」字，是顯入法藏究竟涅槃，而願不住之下住一生補處，以《唐譯》解今經，則約一生補處者為正矣。</p>
            <p>今「等覺」者是總，下八相是補處業耳。然《略箋》以《唐譯》「等正覺」證非因位等覺者，不知新舊譯異，故誤而已。</p>
            <p>《梵響記》：「此經指『等覺』皆雲『一生補處』，今『等覺』者，正等正覺也，《如來會》義別也，彼雲『願於一切世界中成等正覺』，又『願生彼兜率天』等，若是所願分齊者，何悉用舉八相耶！此經義還勝矣。」（文）</p>
            <p>此謬解《唐譯》二個「願」字，令與今經義別。今謂：此「願」字大有意，謂向上則彼雖究竟彼岸而願住等正覺，從果降因故；若望下則願住等覺而生彼兜率天等，此「願」字承普賢行願，此願本以阿彌陀佛為增上緣故，順廿二願，初舉因極位，後舉自在化菩薩，二種菩薩皆由廿二願現因門。故以《唐譯》求今經彌甚深，何誤為義別乎！思之。</p>
            <p>〔此下《渧記》大好〕「於無量世界」句貫下八相一一，則八相一一皆於無量世界不但豎此界，複通十方無量世界。《華嚴》〈離世間品〉說「以無礙淨眼觀十方一切住兜率天菩薩，彼諸菩薩亦見此菩薩廣說八相法，十方一切住兜率天菩薩來詣此菩薩所恭敬供養」等，可准解矣。</p>
            <p>二別辨此界自八，一處天相:</p>
            <p>處兜率天.弘宣正法.</p>
            <p>《唐本》雲「又願生彼兜率陀天」，凡說釋迦八相，諸經散漫，《瑞應經》、《本起經》、《過去、現在因果經》、《佛本行集經》、《方廣大莊嚴經》等也。</p>
            <p>今分別八相義以三門：一分別諸位分齊，二分別開合不同，三約教分別。</p>
            <p>一諸位分齊者：諸經論中凡有五等：</p>
            <p>一如《華嚴》〈賢首品〉及《起信論》，于十信滿位示現八相，《占察經》說四種作佛中，第一信滿作佛當之；</p>
            <p>二如《大集經》中，灌頂住菩薩（十住滿位）能於無佛世界示現八相，《占察經》第二（解滿作佛）當之；</p>
            <p>三《仁王經》〈經菩薩教化品〉明初地八相，《占察經》第三證滿作佛當之；</p>
            <p>四《入如來智德不思議經》明究竟地（一生補處）八相示現，《占察經》第四一切功德行滿作佛當之。</p>
            <p>五《華嚴》〈不思議品〉諸佛念念出生智，此明佛後得智出生八相示現也。</p>
            <p>此五中，前四是因中示現，第五佛後業用也。斯經所明，若依諸師，多是第四作佛。（補處）若依今宗，此中無所屬，以彌陀巧方便回向所作故，因果共不可思議，若強論之，或應在第五之中焉。（一處天相，二下生相（下天托胎），三出生相（「從右脅生」已下），四在家相（「示現」已下，童子二相及受欲相在此中），五出家相（「見老」已下，出家入真苦行），六成道相（「現五」已下，降魔相攝中），七轉法輪相（「釋梵」已下），八入涅槃相（「示現滅度」已下）。嫂妻相攝于在家中，降魔攝成道中，以類分為八相。）</p>
            <p>二開合者：諸經論所說，出沒不同，《法華》龍女成佛唯有二相，或說七相，（降魔攝于成道）或開說九相，或說十相。又如天王如來無出家相，（《大論》）又如寶月佛無苦行及降魔相（《大般若經》）。如是等皆是應同始終，應化身化事故隨機不定也，而說八者，且從大判耳。</p>
            <p>以故此經注家開合亦不同，如嘉祥為八相，合童子、嫂妻二相（《四教儀》雲「納妃」）屬現相，蓋皆現生所經，而不入道要故。如憬興開上二相（嫂妻、童子）、降魔、成道合為九相，降魔是成道前方便故。如淨影加之住胎為十相。義寂亦開往詣道場為十相。望西依憬興。《會疏》約義類分八相，今從之。</p>
            <p>三約教分別者：如《釋簽》五之一（四十一）雲：「若權教中，藏通兩佛前五相同，後三相異。藏教佛斷結成道故，通教無生四諦成道故，成道相既異，轉法輪、入涅槃亦隨不同，雖有不同，總但雲『八相』。八中望別教道皆劣，別教教道望圓證道猶劣，是圓教證道八相，具如《華嚴》雲：『或有佛種種說法，或見在於都率天上，或見來下處於母胎，或見初生，或見出家，或見成道，或見轉法輪，或見入涅槃。』皆言『或』者，二相中皆八相故。」（文）今准釋有四門，如理思之。</p>
            <p>問：妙應無方，化儀千差，何舉此界釋迦八相例歎諸大士耶？</p>
            <p>答：《要解》上（八左）雲：以釋迦八相寄菩薩說。此意有二：</p>
            <p>一示此眾與釋迦同淨土來現眾，此乃主伴無二，互示主伴，主伴二而無二，同一大悲故。下文曰：「佛所住者，皆已得住，大聖所立，而皆已立。」「已」言可見，皆已成佛道眾也。</p>
            <p>二示八相示現一代化儀皆為此經序分，今新改異威儀，說奇特法，住佛所住，即彌陀也，其示現八相，度脫一切眾生者，一時來會，標一代化儀但歸此一法。是以《法華》、《華嚴》以往生為終益，彼猶為彌陀十九願益，第十八真實之利至今經彰已，出世本懷其可知。凡諸經中菩薩歎德長者無過此經，蓋是阿難得佛妙旨述歎之。釋迦已從安養出，八相示現說此妙經，菩薩亦于十方如釋迦尊，八相示現說此妙法，釋迦尊至其處，亦為伴之義，豈可無哉！（已上）</p>
            <p>《會疏》二（五右）三義不出此二義。</p>
            <p>今按：就此經明八相有三重：</p>
            <p>一先辨釋迦八相化事，以歎於普賢等列眾深德，智德不可思議，經列普賢等一百四菩薩歎德雲：「於念念中，現天宮沒受生，出家修行苦行，詣菩提樹下，降魔、成佛、般涅槃相，常不厭舍一切眾生，覺悟令發大菩提。」（文）可准解之。</p>
            <p>二以普賢等八相例於釋迦出化利生，何以然者？</p>
            <p>如《華嚴》〈行願品〉雲：「一剎那中即得往生極樂世界，到已即見阿彌陀佛、文殊師利菩薩、普賢菩薩、觀自在菩薩、彌勒菩薩等。此諸菩薩，色相端嚴，功德具足，所共圍繞。」（文）當知普賢等皆在極樂，共圍繞阿彌陀佛，今從極樂世界中出，釋迦亦然。是以普賢等八相化事如今釋迦化事無異，共是「還相回向」人故。</p>
            <p>三以釋迦出化亦例還來穢國之人。下文雲「示現同彼如我國也」，《和贊》雲：「至安樂淨土人，還五濁惡世，如釋迦牟尼佛，利益眾生無邊。」正此義也。</p>
            <p>具此三重，故舉以顯焉，學者深思。</p>
            <p>「處兜率天」等明處天相。新「都史多」，舊「兜率陀」，或雲「兜術」，或雲「兜駛多」，此雲「知足天」，亦雲「妙足」，欲界中空居天名也。（《應音》十九、《琳音》十二）人間四百年為彼天一晝夜，壽命四千歲，身形長二裏。（《婆沙》、《正法念經》）</p>
            <p>何由住兜率，非餘天？《大論》四（十八）有四說：有人雲因緣（能化修因）業熟（所化機緣）故生；（是一）複次，下地結使厚濁，上地結使利，彼天（兜率）結使不厚不利，智慧安穩故；（是二，《涅槃經》說近之）複次，兜率天壽與佛出世時相會故；（是三，《毗婆沙》七十八有說都史天壽量與菩薩成佛及瞻部州人見佛業熟時分相稱）複次，佛常居中道故，於六欲及梵天中上三下三，於彼天下生中國。（是四）如望西《會疏》二（四十四）引。</p>
            <p>蓋了惠以出世時不定難第三義，一（二十九右）會釋甚鑿。今按：彼第三說即是舉有部異說，《婆沙》有說可以見，何容疑乎！</p>
            <p>又《梵網述記》上本雲：「若依《華嚴》，有十事業住兜率天故，彼《經》四十三雲：此第四天非沈、非逸，易可教化，故生第四，不生餘天。」（文）同第二說，明其相狀如《會疏》二（三左）引《大莊嚴經》。</p>
            <p>「弘宣正法」者，《因果經》雲：「釋迦生兜率天，其名號『聖善惠菩薩』，為諸天主說於一生補處行，亦於十方國土現種種身。」（文）興引《莊嚴經》雲：「為欲證無上覺，乃趣一生補處，從此命終，生兜率天，為彼天子，名『淨幢』。諸天子等百千拘胝那由佗數，大集法堂，圍繞菩薩，聽受所說無上大法，斷諸煩惱，生廣大心。」</p>
            <p>二下生相（下天托胎）</p>
            <p>舍彼天宮.降神母胎.</p>
            <p>初句下天，次句托胎。「舍彼天宮」者，如《會疏》二（五左）依《因果經》明相狀，引《寶積》明舍彼下生之所以。上「降神母胎」者，正明托胎，「母」者摩耶夫人，《上生經疏》雲：「佛母摩訶摩耶夫人，此雲『大術』，早為遷壽。」（文）《探玄》二十雲：「摩耶者，此雲『幼生』，菩薩夫人者，梵名『提婆多』，正翻應名『天後』，古人就義名曰『夫人』。」（文）</p>
            <p>托胎相如《會疏》二（七右）引《大莊嚴經》〈離世間品〉明十種所以。又引《俱舍》會。然降神時，凡有三說：</p>
            <p>一者，《因果經》曰：「爾時菩薩欲降母胎，即乘六牙白象，發兜率宮，乃至以四月八日明相出時降神母胎。」《普曜經》同之。</p>
            <p>二者，《瑞應經》雲「因母晝寢」，《經》雲：「菩薩初下化乘白象，貫日之精，因母晝寢，而示夢焉，從右脅入，夫人夢寤，自知身重。」</p>
            <p>三者，《大論》雲「中夜降神」，此乃從誕生日一年已前，周昭王二十五年癸醜四月八日也，或十五日云云。</p>
            <p>《西域記》雲：「上坐部菩薩以嗢咀羅頞沙荼月二十日夜（嗢咀羅頞沙荼，箕宿名，四月黑半、五月白半也。《婆沙》、《俱舍》光寶三月黑半，四月白半也），當此五月十五日。諸部則以此月二十三日夜降母胎，當此五月八日。」（文）</p>
            <p>依《大莊嚴經》，三月十五日明星出時托神。《經》雲：「菩薩春分中，毗舍佉月（氏月二月黑半，三月白半。若依婆沙等，正月黑半，二月白半為氏月也）不寒不熱之氏宿合時，（此方三月十五日夜氏與月合）白月圓淨，弗沙星（三月白半七日夜鬼與月合）正與月合，其母安穩睡眠時，於母右脅降神而入（弗沙星明星，故是八日曉也）。」</p>
            <p>問：四生中卵、濕二果報劣，應佛不生，化生勝，何故佛不化生，受胎生耶？」</p>
            <p>答：有多義。《影疏》（上十六左）如《涅槃經》略有八義云云。《祥疏》二義與第三、第七同，可見。准他經有住胎相，此經缺之。淨影加之立虛科。如《會疏》（八右）廣辨住胎相。</p>
            <p>第三現生相二，初出胎殊異：</p>
            <p>從右脅生.</p>
            <p>《唐本》雲「于彼壽終降生右脅」，此合托胎出生，故雲「降生」也。爾時，聖後入藍毗尼園中，諸根寂靜，四月八日日初出時，即舉右手，攀無憂樹（彰無苦惱），菩薩漸漸從右脅出，猶如日輪出於雲翳等。如《會疏》廣依《莊嚴經》明其相狀。《興疏》略引經。</p>
            <p>嘉祥雲：「示異凡穢，故從右脅生，右是便，欲明先權後實也。」義寂雲：「為化眾生離左道故，左道非正之法也。漢土貴左道，老子生左脅，梵右為勝。」</p>
            <p>《大集經》雲：「有諸眾生常行左道，菩薩見已，修習右道，為令眾生舍左道故。」《寄歸傳》三：「特崎拏是其右，總明尊便之目。」</p>
            <p>釋尊誕生周第四代、昭王二十六年甲寅四月八日也。日本地神五代，鸕鷀草葺，不合尊治天也，從其至神武天皇即位元年辛西三百六十八年也。誕生日有異說如別處。</p>
            <p>次生時靈瑞（有五：一現行，二放光，三地動，四自稱，五天眾歸仰。（《會疏》））</p>
            <p>現行七步.（《唐本》：見行七步）光明顯曜.（放大光明）普照十方.無量佛土六種震動.（普佛世界六種震動）舉聲自稱.吾當於世為無上尊.（而自唱言：於我一切世間最為尊貴）釋梵奉持.天人歸仰.（釋梵諸天鹹緣親奉）</p>
            <p>此中有五瑞：一現行，二放光，三地動，四自稱，五天眾歸仰，可知。《唐譯》亦大同之。</p>
            <p>初「現行七步」者，現身威。淨影雲：「于十方各行七步（依《涅槃經》），示現丈夫奮迅之力，於十方世界獨出無畏。」祥雲「明過六道」。義寂雲「現七覺法相故」（《華嚴十事》第八）。憬興雲：「菩薩生已，不假扶持，即於十方各行七步，下足之處皆生蓮華，無有怖畏，欲示丈夫超于六道奮迅之力，故行之七步。」（文）此以淨影、祥釋會合經文。《大莊嚴經》及《涅槃經》說十方行七步，今經總雲「現行七步」，義通十方，故雲「十方各行」也。</p>
            <p>「光明顯曜，普照十方」者，二示放光，身光普照，令人覺知佛生。（影、祥）又身光利物故，興及《會疏》（十四左）引《大莊嚴經》。</p>
            <p>「無量佛土，六種震動」者，三明地動，謂震動大地，使魔怯伏。（祥、影、興同之）「震」者，《應音》二（二右）雲：《公羊傳》曰：地震者何？地動也。《周易》：震，動也。經文有從手作振，發也，掉也，掉亦動也。</p>
            <p>六種動者，《華嚴經》雲：一震（隱隱有聲）（影雲：如世空物，振之則下），二動（搖揚不安，如車掉），三吼（發聲），四擊（湧是也，如泉湧，如金沸。），五起（自下升上名「起」，如面起），六覺（動勢令人心覺），是名「六動相」，此各有三，名十八相。《興疏》雲：准《長阿含》，六動有三：一六時動，謂入胎等，今出胎動；二六方動，動、湧、震、擊、吼、爆，謂四方中邊湧沒；三六相動，今所謂六動是也，此各有三，名十八相，謂動（直動）、遍動（四天下動）、等遍動（大千動），餘五皆爾，今所謂即六相動也，故《莊嚴經》雲「六動有十八相」。（已上）明六種所以，如《會疏》引《大論》。</p>
            <p>「舉聲自稱：吾當於世，為無上尊」者，四自稱，《大莊嚴經》雲：「菩薩從右脅出，于時樹下自然湧出七寶蓮華，大如車輪，聖子即便墮其上，無扶持者，自行七步，舉其右手，而師子吼：我於一切天人之中最尊最勝，無量生死於今盡矣，此生利益一切人天。」（已上）</p>
            <p>或《大論》等（《瑞應經》）說：「天上天下，唯我獨尊，三界皆苦，我當安之。」（文）</p>
            <p>《會疏》（十六）引《方便會》明所以，既行七步于十方，光明動十方，自唱亦行十方，自唱尊號，令物歸趣。興具約共六方者，恐付順經意。時其聲普聞，一切三千世界無不歸仰無上尊也。</p>
            <p>「釋梵奉持，天人歸仰」，五明眾歸仰，「釋」謂帝釋，處須彌山頂，「梵」謂梵王，居虛空，舉釋則地天皆攝之，舉梵則虛空天盡攝之。「奉持」者，《說文》：奉，承也。「侍」者，《琳音》四（十四）：《說文》：承也，從人從寺。徐曰：承其不及也。《廣韻》：近也，又從也。親奉侍從名「奉侍」。「仰」，舉也，《廣韻》：反首望也。《詩注》：仰者，心慕之辭。</p>
            <p>《疏》（十一右）引經雲：「說是言已，（自稱）四天大士即以天繒接太子身，置寶機上，天帝釋王自執寶蓋，大梵天王親持白拂侍立左右，時亦難陀、優波難陀二大龍王于虛空中吐清淨水，以灌其身，純黃金色，有四八相，大光普照大千世界，天樂奏空，妙華繽紛等。」（《因果經》、《莊嚴經》）</p>
            <p>《興疏》引《莊嚴經》，可見。是釋梵奉侍、天人歸仰之相也。</p>
            <p>名悉達太子者，《本行集經》九雲：「彼生之日，一切眾事皆悉即成，今我（父王）可為太子立名為『成利』。」（文）《苑音》四雲：「悉達具雲「薩縛頞佗悉地」，（平聲）『薩縛』，一切，『頞他』，事也，『悉地』，成也。言其于一切所應作事，皆既成就也。」（文）《西域記》七雲「薩婆曷刺佗悉陀」。《唐》言「一切義成」。（文）</p>
            <p>四在家相二：一童子相，二受欲相。（現處）初中亦二：初習學相，後試藝相。初習學相者：</p>
            <p>示現筭計.文藝.射禦.博綜道術.貫練群藉.</p>
            <p>淨影雲：「示現」已下是第五童子相，于中有二：一身具眾伎，（「筭計」等）二智解寬廣，（「博綜」已下）博綜道術，知事寬廣，仙道秘術無不博學故；貫練群藉，知教寬廣，世俗異典（四韋陀等）悉知故。</p>
            <p>《祥疏》雲：「下明修學世伎，六藝者，算計是一，（數也）文藝詩書及禮、樂、射、禦是六也。（初一句為六藝）博綜道術者，廣習五明道術，貫練群藉者，含內論。」（文）</p>
            <p>《興疏》初句順嘉祥，後句依淨影。</p>
            <p>「算計」者，《麟音》二（十一）世本雲：黃帝時隸首所作也。《劉法》、《九章》、《孫子》、《五曹》皆計數術也。「文」謂文書，所謂梵寐書等六十五卷也，「藝」謂伎藝才能，《琳音》二十五雲：此方有六藝：禮、樂、射、禦、書、數是也。西方技藝即習五明是也云云。「射」謂《周禮》五射，《說文》從矢作，釋雲：弓弩發於身而中於遠曰「射」。「禦」，《說文》使馬也，乘車馬法也。「博綜」謂廣習也，「貫」謂數數串也，「練」謂久練令熟也。</p>
            <p>今按：示現算計、文藝、射禦者，順此方六藝而明現彼方五明，祥、興此意。</p>
            <p>《唐本》雲：「又現習學書計、歷數、聲明、伎巧、醫方、養生、符印，及餘博戲，擅美過人。」此約彼方五明明故，今約此方，則但六藝耳，故順方譯。</p>
            <p>《西域記》雲：七歲後漸授五明大論，一曰聲明，釋詁訓字、詮目流別；二工巧明，技術、機關、陰陽、歷數；三醫方明，梵咒、閑邪、藥石、針艾；四曰因明，考定正邪、研竅真偽；五曰內明，究暢五乘因果妙理。如《瑜伽》五十三已下廣明。</p>
            <p>初「示現」者，淨影雲：「佛已久知，隨化始學，故曰『示現』。」習學相、算計相等如《會疏》二引經。</p>
            <p>後試藝相</p>
            <p>遊於後園.講武試藝.</p>
            <p>如《莊嚴經》、《本起經》，試藝相為嫂妻事。淨影雲：遊後園下是第六嫂妻之相。于中初「遊於」等者，嫂妻前事，如《本起》說。（太子十七歲事）系象（興流所引）觔力名為「講武」，共射金鼓說為「試藝」。義寂從之，廣引《本起經》。望西用之。</p>
            <p>憬興亦屬納妻科，講武試藝即嫂妻之前事。然舉《影疏》雲「猶有未盡」，故長引經文（《莊嚴經》）了雲：今言講武者，即角力射鼓也，試藝者，即試書運籌也。</p>
            <p>《祥疏》雲：「遊於後園，明學技已，於後園講試之耳。講之言習，試之言用也。」（己上）</p>
            <p>今謂：既習學文藝、射禦等已，于此於後園講習之、試用之。故文勢屬前（童子相），非屬納妻相，故《唐譯》亦無此句，其文藝、射禦等《因果經》太子十歲事也。其《本起經》嫂妻爭太子，十七歲事也，故屬納妃相者非也，故嘉祥可據。</p>
            <p>《會疏》引《因果經》明十歲試藝相，與《莊嚴經》、《本起經》嫂妻事不同，可見。《會疏》亦屬前者大好。</p>
            <p>二受欲相</p>
            <p>現處宮中.色味之間.</p>
            <p>《唐譯》雲：「身處王宮，厭諸欲境，見老病死，悟世非常。」（文）</p>
            <p>今此中亦含「厭諸欲境」句，然則「現處」等句似明出俗所由，現處宮中欲境，厭離不樂故。然此經釋家皆以此句科為嫂妻之相故，今亦屬在家相之中也。</p>
            <p>又可，此句屬下示所厭境，若依此義，則現處者，現身自處五欲中之義也。若依舊科者，淨影雲：「佛實離愛，隨化示居，故曰『現處』。」祥雲：「示、處同，是為示現義也。」此義亦好。</p>
            <p>宮中是見聞皆五欲繁榮之處，於中今舉色、味二境攝余，納妻亦有其中焉。</p>
            <p>「之間」者，猶言之境，其受欲相《會疏》引《因果經》、《莊嚴經》，可見。</p>
            <p>五出家相四：一出家緣，二出俗相（入山、鬚髮），三入真相，四苦行相（端坐）。初出家緣者</p>
            <p>見老病死.悟世非常.</p>
            <p>上五欲是可厭之境，於中見老病死，悟世間無常，此乃出家之緣也。淨影指《本起經》，憬興指《莊嚴經》，《會疏》（廿四左）具引《因果經》，其義備矣。</p>
            <p>「見老」者，東門化老，（淨居天）太子見悟時光遷流，身不可恃；見病者，南門化病人，太子見悟此身大苦聚；見死者，西門化死人，太子見悟，雲一切世間皆有死苦，雲何於中行放逸。此中略北門化僧，非所厭故，唯舉三門所厭境故。北門見沙門，故求學道。</p>
            <p>二出俗相</p>
            <p>棄國財位.入山學道.服乘白馬.寶冠瓔珞.遣之令還.</p>
            <p>《唐譯》雲：「指舍國位，踰城學道，解諸纓絡，及迦屍迦，（《小品般若》、《音義》：此雲光，言有光澤也。）被服袈裟。」(文)</p>
            <p>「棄國財位」者，斷恩愛也，所治國、所有貨財、帝祚寶位，悉舍不取，舍皆無常故。</p>
            <p>「入山學道」者，入無為境也。入山者，踰城入山，如《會疏》引《因果經》明其相。《梵網述記》雲：「《梵網》七歲出家，餘經中十九出家，根機有殊，見聞不同。」又《西域傳》雲：「如來踰城，出時不定，或十九，或二十九，二月七日、（《因果》）三月八日，（《西域記》）或二月八日，（《長含》）或四月八日。（《灌佛經》等所見不同，不可和會。）」</p>
            <p>「服乘白馬」者，「服」謂衣服、寶冠、瓔珞等也。「乘」謂騎乘，所謂白馬也，《本行集》雲「犍陟」，《琳音》十九雲：犍陟，悉達太子所乘朱鬣白馬名也。</p>
            <p>寶冠瓔珞悉與車匿，令還王宮，髻中寶珠奉父王，脫身瓔珞奉之波闍波提（憍曇彌），余嚴身具送耶輸陀羅，此等皆托車匿送遣還城，故雲「遣之令還」。欲令眷屬知菩薩不貪在家名衣上服等故。「遣」，縱也，《廣韻》：送也，《增韻》：又袪也，逐也，發也。</p>
            <p>三入真相</p>
            <p>舍珍妙衣.而著法服.剃除鬚髮.</p>
            <p>正示出家相。《唐譯》雲「解迦屍迦（光澤）被服袈娑」，含「剃除」句，如《會疏》引經：爾時，太子以利劍自剃鬚髮，發願言：「今落鬚髮，願與一切斷除煩惱及習障。」釋提桓因接發而去虛空已，剃發而衣不如法，時淨居天化作獵師，身被袈裟，於其前立。太子言：「汝所著衣是寂靜服，諸佛標幟，雲何著此？」獵師答雲：「以誘群鹿，群鹿見此袈裟，近我，我易得殺。」太子曰：「但為殺生，非求解脫，此太不可，與汝貿易。」獵者答言：「善哉如告。」即脫寶衣而與獵者，自被袈裟。乃是今文既易得，舍自珍妙衣與獵者，自被著法服也。</p>
            <p>嘉祥就獵師覓鹿皮衣者，由獵師答言誘群鹿衣乎，蓋有據乎？蓋「剃發」句為後。</p>
            <p>言「法服」者，袈裟也。《苑音》二（初）雲：「具正雲『迦羅沙曳』，此雲『染色衣』，西域俗人皆著白色衣也。」（文）《四分律》雲：「一切上色衣不得畜，當壞作迦沙色。今略梵語也。又名『壞色』。」《業疏》雲：「本作迦沙，至梁葛洪撰《字苑》，下方添衣，言道服也。」（文）《大集經》雲：「袈裟，名離染服。」《賢愚經》雲「出世服」，《如幻三昧經》雲：「無垢衣，又名忍辱鎧，又名蓮華衣，又名幢相等。」</p>
            <p>《五分律》二十三：「世尊與大比丘俱遊行南方，從山上下見有水田，善作腠畔，言諸比丘，宜著如此衣，或一長一短，或兩長一短，或三長一短，左條葉左靡，右條葉右靡，中條葉兩向靡，此名『割截不共衣』，與外道異，怨家、盜賊所不復取。」（文）</p>
            <p>《十誦律》二十七說：萍沙王謬禮外道以為佛弟子，白佛：願令僧衣與外道衣異。佛敕阿難令制割截衣云云。</p>
            <p>有人引此等諸文，雲制其割截衣者，佛成道已後事也。故今此文及《唐譯》袈娑者共彼外道，不割截衣而已。</p>
            <p>然望西一引《大論》問答未詳，誤以為外道一切皆裸形，故設此問答，殊不知外道中亦有著離塵衣。</p>
            <p>四苦行相</p>
            <p>端坐樹下.勤苦六年.行如所應.現五濁剎.</p>
            <p>六年苦行相如《會疏》（三十二右）引諸文。（初至跋伽仙人住處，問答仙人，所行不免苦。次所教行北阿羅邏仙人處，路於般荼婆山岩上，端坐思惟，而後至仙人處，教修四禪定，得無想報，又得非想非非想處，為究竟解脫問答云云。次至迦蘭住處，問答亦複如是，後至伽闍山苦行林中，思惟苦行六年，如《莊嚴經》）苦行處者，優樓頻螺池側于尼連禪河，至一靜處思惟。《西域記》八雲：目支鄰陀龍池，東林有畢缽羅樹，於是苦行六年，日食一麻、一米麥，經行往來，攀樹後起處。</p>
            <p>何以故行苦行？《莊嚴經》雲：「我今出於五濁惡世，見彼下劣眾生諸外道等，修諸苦行，我今為欲摧伏外道等」。又《方便會》為調伏諸外道，故六年苦行。又《華嚴十事》中雲「為隨順五濁世界眾生故」，今經亦此義也。</p>
            <p>《大論》三十八（二十一左）雲：「諸外道等信著苦行，若佛不六年苦行，則人不信」等。此乃與《十事》中第八「為顯菩薩殊勝行故」同焉。《大論》次文雲：「有外道苦行者，或三月、半年、一歲，無能六年日食一麻一米者，諸外道謂此為苦行之極，於是信受，皆入正道。」（文）</p>
            <p>「行如所應」者，異解紛耘。</p>
            <p>《祥疏》雲：「六年下明學道，先示同邪道，故雲『勤苦六年』。『行如所應』者，行是因，所應是果，果應因行，故雲『所應』。」（文）此解不然，若果應因行者，可言「行如能應」，「所」字難消，又修非道，豈可求邪果乎？</p>
            <p>淨影雲：「勤苦六年，先同其邪，行如所應，翻邪學正道，是其所應修學，順而行之。」（文）憬興斥雲：「若爾，此文應屬成道，如何自許是出家相。自義順《瑜伽》，菩薩雖複修諸苦行，即趣正行之方便，故雲『行如所應』。」此亦於義不分明也。</p>
            <p>《略箋》雲：「其所修行，既應真理，將發惠明，故雲『如』也，未至成道，故不言正應也。」</p>
            <p>貫思議雲：端坐六年，一心念安般，修六妙門，順古佛之法，故言「行如所應」云云。</p>
            <p>《梵響》有二義：一約示現，行無所有處即得，行非非想處即得；（順上文解）二約內證，表修苦行裏自合真行大悲行，所應苦惱眾生。（順下文解）</p>
            <p>後解依《會疏》，《會疏》雲：「准《唐譯》，正是苦行所以也。彼文雲：六年苦行，能於五濁剎中作斯示現，順世間故。『行』謂苦行，『如』謂應同義，『所應』者，是指外道仙人等也，謂六年苦行實非為己身，正是應同愚癡外道、諸天人等，為調伏彼等故也云云。」此義為好。</p>
            <p>有師雲：以新本考之，「現五濁剎」一句應屬上段，而為苦行之所以，言能於五濁剎作斯示現故，是正立苦行因由耳。古注釋攝下恐未可也。不爾，「行如所應」句最為難解。</p>
            <p>六成道相有五：一淨身垢，二趣道場，三坐樹下，四降魔眾，五成正覺。初淨垢者：</p>
            <p>隨順群生.示有塵垢.沐浴金流.天按樹枝.得攀出池.</p>
            <p>《唐本》雲：「順世間故，浴尼連河。」(文)先作六年苦行，而身形消瘦，有如枯木，更無所得，故思惟起至尼連河洗浴塵垢，此順世間，故示有塵垢。菩薩身本來清淨，何垢之有？</p>
            <p>「金流」者，即尼連河，淨影雲「金沙河」，河底有金沙故乎。《應音》第二雲「阿利羅跋提河」，《泥洹經》作「熙連河」，皆訛也。正言「剌拏伐底河」。「剌拏」此譯雲「金」，「伐底」此言「有」，名為「有金河」。《說文》：濯發曰「沐」，洗身曰「浴」。《祥疏》雲：「先既因六年苦行無所得，形清體縮，故入金流洗之也。又以表理，明必以定慧之水斷除結使也。」</p>
            <p>「天按樹枝，得攀出池」者，祥雲：「為示體弱，故須攀枝，又表接物機也。」（文）《因果經》雲：「洗浴既畢，身體羸瘠，不能自出，天神來下（《莊嚴》名阿斯那樹神），為案樹枝，得攀（引也）出池。」《會疏》（三十六左）引用《莊嚴經》雲：「入池澡浴，時魔波旬變其池岸，極令高峻，池邊有樹，名阿斯那，樹神按枝令低，菩薩攀枝得上池岸。」（文）興依此故雲「按枝即池岸樹」。(文)</p>
            <p>然《因果經》沐浴出池後受難陀波羅之乳糜。（于彼林外有一牧牛女，名難陀波羅。時淨居天來下勸供養，地中自然出千葉蓮花，上有乳糜，以奉上太子，即受之已，身體光悅，氣力充足，堪受菩提。）《莊嚴經》前受善生女之乳糜，而後入尼連河而浴。又《莊嚴經》前後有入池，初處一方石，浣苦行弊衣已，入池澡浴，出池，樹下自納故衣，淨居天子上應量衣，菩薩受之，入村乞食。後受善生女乳糜，往尼連河，置缽岸上，剃發入河而浴，浴竟，坐寶座，食彼乳糜。《因果經》但有初澡浴。然彼經初說為洗衣入沐，出池後唯說沐浴受糜。今經說沐浴出池，前後互舉。</p>
            <p>《唐譯》雲「浴尼連河，趣道場」，故此菩薩澡浴已竟複受乳味，身色光淨，往詣道場也。乳糜者，糜，碎也，屑也。</p>
            <p>《莊嚴經》雲：「聚千牛而揲其乳，七度煎煮，唯取其上極精純者，因香粳米煮以為糜云云。」《會疏》二（卅七左）明所以者，《方便會》曰云云。</p>
            <p>二趣道場</p>
            <p>靈禽翼從.往詣道場.</p>
            <p>「靈」謂神靈，「禽」者鳥獸之總名。（白虎通）《爾雅》雲：「二足而羽謂之『禽』，四足而毛曰『獸』。」</p>
            <p>「翼從」者，《苑音》二（十二）雲：「孔安國注《書》雲：翼，輔也。《毛傳》曰：翼，敬也。」《麟音》、《增韻》：恭也，從，隨也，《爾雅》：從，重也，恭敬隨從雲「從」也。</p>
            <p>《經》曰：「菩薩澡浴身體，複食乳糜，身色光澤，往詣道場。爾時亦有五百青雀飛騰虛空，右繞菩薩，雜色瑞雲及以香風而隨映拂。」（《本起經》、《因果經》）淨影依之故雲「如經中說，五百青雀隨從佛後名『禽翼從』，此皆神鳥故曰『靈禽』。」不但五百青雀，《莊嚴經》雲：「複有無量象、馬、牛等圍繞菩薩，發聲哮吼，其音和暢，又有無量鸚鵡、舍利、拘枳羅鳥、迦陵頻伽、鳧雁、鴛鴦、孔雀、翡翠，共命諸鳥，翺翔圍繞，出和音。」《興疏》據之，如具引文。</p>
            <p>《唐譯》無「靈禽」句，但雲龍王迎贊諸菩薩眾，右繞稱揚菩薩。祥雲：「靈禽翼從表德被禽魚，吉祥感征明德被人天。」興雲：「靈禽者表同行眷屬云云。」此依《華嚴》〈離世間品〉十種第三雲：「宿世同行菩薩悉來雲集，以種種莊嚴具恭敬供養。」（《會疏》二（四十左）引）由此言之，或雲五百青雀，或菩薩圍繞，但是宿世同行菩薩，所見不同耳。</p>
            <p>往詣之相如《大莊嚴經》。（《會疏》三十八丁引）</p>
            <p>「道場」者，摩竭陀國菩提樹下成佛道之靈場也。《說文》雲：「治谷田也，從土易聲。」什注《維摩》雲：「佛所座處，于中成道，故雲『道場』。」《維摩義記》二末（廿五）：「菩提果德名之為『道』，『場』者，是其處之別稱，如治穀處名為『穀場』，治麥之處名為『麥場』等。」《探玄》二曰：「得道之處名道場，依主釋。亦如世谷場，簡去粃而擇取真實，此中亦爾，滅惑成德，亦得道即場，故持業。」</p>
            <p>《西域記》雲：「菩提樹垣正中有金剛座，昔賢劫初成，與大地俱起，據三千世界中，下極金輪，上侵地際，金剛所成，周百余步，賢劫千佛坐之而入金剛定，故曰『金剛座』焉。證聖道所亦曰『道場』，大地震動，猶不傾搖。」</p>
            <p>三坐樹下</p>
            <p>吉祥感征.表章功祚.哀受施草.敷佛樹下.跏趺而坐.</p>
            <p>《會疏》（三十九右）引《因果經》，《興疏》引《大莊嚴》大同，可見。蓋《本行集》、《大莊嚴》以「吉祥」為化人刈草人名。</p>
            <p>《觀佛三昧經》為草名，《經》上（十八）雲：「佛告大王，如我去伽耶城不遠，詣阿輸陀樹，吉安天子等百千天子皆作是念：菩薩若于此坐，必須座具，我今應獻天草。作是念已，即把天草，清淨柔軟，名曰『吉祥』，菩薩受已，鋪地而坐。」（文）</p>
            <p>然名「吉安」，或名「吉利」（《本行集》），或雲「吉祥」，同是人名，今經亦同之。《苑音》一曰：《尚書傳》雲：吉，善也。杜注《左傳》曰：祥者，吉凶之先兆也，言刈草人自稱「吉祥」。獻草稅決定正覺之先兆，故草亦名「吉祥」。又吉祥之所獻，故亦名「吉祥草」，無違也。</p>
            <p>「感」，《說文》：動人心，《廣韻》：動也，《增韻》：感，應格也。</p>
            <p>「征」者，《琳音》一雲：杜注《左傳》雲：驗也，《說文》：象也。案事有象可驗曰「征」，從壬從微省。</p>
            <p>淨影雲：「初感吉祥，而為征瑞，其吉祥者，是刈草人，經中亦名為『吉安』也，安、祥義同。佛將成道，感見此人而為征瑞，知己定當成吉祥果，是故名為『吉祥感征』。即以此人表（明也，彰也，著外雲「表」。）己所成功果福祚（「祚」，祿也，福也，祥也，報也。），是故名為『表彰功祚』。」《興疏》亦同之。</p>
            <p>「哀受施草」者，祥雲：「表物獻微情乃至草薄之物，無不哀受故，受草而敷之而坐也。」（文）佛心哀吉祥之情實，受其施草也。</p>
            <p>「敷佛樹下」者，佛取草而自敷布菩提樹下也。</p>
            <p>《唐譯》雲：「爾時，受草自敷菩提樹下，結跏跌坐。」（文）佛在樹下成佛名「佛樹」，亦說為「道樹」，亦名「菩提樹」。（《維摩義記》一（四十四））</p>
            <p>《西域記》曰：「畢缽羅之樹，佛在世高數百尺，數經殘伐，猶高四五丈，佛座其下成覺，因而謂之『菩提樹』焉。莖幹黃白，枝葉青翠，冬夏不凋，光鮮無變。每至如來涅槃之日，葉皆凋落，頃之複故。」（文）</p>
            <p>「跏趺而坐」者，《應音》七（二右）雲：跏趺，古遐切，《爾雅》：加，重也，今取其義，則交足坐也，結交趺坐是也。經文作「跏」，文字所無等。《琳音》八（十左）雲：「跏趺，上音加，下音夫，皆俗字也，正體作『加跗』。」鄭注《儀禮》雲：「跗，足上也。」顧野王曰「足面上也」。按《金剛頂》等，結跏趺坐略有二種：一曰吉祥，二曰降魔云云。今安吉祥之坐，手作降魔之印也。</p>
            <p>淨影雲：「蓋乃隨人見聞不同，若論菩薩見佛，如來從金剛際起金剛坐上至道場處之成佛，如《涅槃說》。凡夫二乘唯見如來吉安取草，敷而為坐，如此中說。」（文）</p>
            <p>《大論》三十四（九右）曰：「聲聞經中說敷草，摩訶衍經中隨眾生所見，或有見敷草樹下，或見敷天綩綖，隨其福德多少，所見不同。複次生身佛把草樹下，法性生身佛以天衣為坐，或勝天衣。」（文）今約摩訶衍所見，故雲敷草於樹下而坐。</p>
            <p>問：依天臺三藏教，佛敷草而坐，乃至圓教佛虛空為坐，今經佛似藏教佛，豈不淺近乎？</p>
            <p>答：此經八相明應化身儀，順五濁剎，故隨凡夫可見說。若如大菩薩，即應見尊特，道場樹亦同之。</p>
            <p>四降魔眾有三：一激發，二魔逼試，三菩薩降伏。</p>
            <p>奮大光明.使魔知之.魔率官屬.而來逼試.制以智力.皆令降伏.</p>
            <p>初二句激發相，明欲降魔而先放大光，使魔知菩薩成道，如《會疏》二（四十二丁右）引經。</p>
            <p>「奮」，《應音》七（十九）：《廣雅》：奮，振也。鳥之奮迅，即毛起而身大故，字從（音雖）在田上。《琳音》一（十四）：鄭注《禮記》：動也，《說文》翬也，郭璞雲：翬翬然飛貌也。今振大光明，勢動魔宮殿。</p>
            <p>「大光明」者，放眉間白毫相光明也，使魔知之者，光明中說偈，告來樹下共相校也。《大方便會》四十三云云。</p>
            <p>魔者，《大論》明四種魔：煩惱、五眾、死、天子。今指天子。魔，《應音》二十二（初）曰：「莫何切，書無此字，譯人義作。梵言『魔羅』，此翻名『障』，能為修道作障礙故。複言『殺』者，常行放逸，斷慧命故。或雲『惡』者，多愛欲故。」又七（四右）雲：「言魔波旬者，訛也，正言『波卑夜』，此雲『惡』者，謂常有惡意，成就惡法也。或言『惡魔波旬』，存二音也。」</p>
            <p>《琳音》十二（三左）：「魔鬼，上音摩，本是梵語略也，正梵音『麼（莫可反）羅』，《唐》雲『力』也，即他化自在天中魔王波旬之異名也。此類鬼神有大神力，能與修出世法者作留難事，名為『魔羅』，以『力』為名。」又略去四字，又（十三）雲：「字書本無此字，譯者變『摩』作之。」</p>
            <p>《輔行》雲：「古譯經論『魔』字從石，自梁武來，謂魔能惱人，字宜從鬼。」</p>
            <p>《淨影疏》：《涅槃》說八，四種（煩惱、五陰、死、天魔）大小通說，更加無為四倒之心（無常、苦、無我、不淨）為八。今此所論偏降天魔，違其自行正智降之，違其利他通力伏之，故雲「智力皆令降伏」。（巳上）</p>
            <p>「魔率官屬，而來逼試」者，次明魔逼試。（「屬」，附也，類也。「逼」，《爾雅》：迫也，《杜注》：近也。「試」：《增韻》：嘗也、探也、較也。）</p>
            <p>《唐譯》雲：「見魔合圍，將加危害。」魔軍逼試之相如《因果》（《會疏》二）、《莊嚴》等經。（《興疏》）又《觀佛三昧經》廣明。</p>
            <p>《唐譯》有「見」言，與現同，示已久降伏故。如《維摩經》（〈不思議品〉）雲：「爾時，維摩詰語大迦葉言：仁者，十方作魔王者，多是住不可思議解脫，菩薩以方便力教化眾生，現作魔。」（文）當知如來久降竟，然為此界邪見外道等，示現顯佛威德。今經無「現」字，然「奮大光明」二句自含其意。</p>
            <p>《大論》五十（十四左）雲：「爾時，菩薩作是念：欲界魔王心未降伏，放眉間光，令百億魔宮暗蔽不現。魔即瞋惱，集其兵眾，來逼菩薩。菩薩降魔已，十方諸佛慶其功勳，皆放眉間光，從菩薩頂入。」（文）可准解矣。</p>
            <p>「制以智力，皆令降伏」者，後正明降伏魔眾。《唐譯》雲：「菩薩以定惠力，降伏魔怨。」（文）今經舉惠攝定，定者慈心三昧也，力者神力，故知定惠以降伏魔也。淨影雲：「違自行正智降之，違其利他通力伏之，故雲智力令皆降伏。」（文）</p>
            <p>五成正覺</p>
            <p>得微妙法.成最正覺.</p>
            <p>正明成道，其相諸注引經可見。（成道有五，中前四科皆此之前方便）</p>
            <p>依《因果經》，惡魔退散，菩薩心淨湛然，爾時，菩薩正于二月七日夜，放大光明，即便入定，思惟真諦，于諸法中禪定自在，悉知過去所造善惡，即于眾生起大悲心，思惟眾生輪回無救者，至初夜盡。既至中夜，即得天眼，觀察世間，皆悉徹見，如明鏡睹面像，見諸眾生種類無量，此死生彼，隨善惡行，受苦樂報。觀地獄、畜生、餓鬼、人天苦樂，此時菩薩以天眼力觀察五道，而自思惟，三界之中無有一樂，至中夜盡。至第三夜，逆順觀十二緣，知眾生生之本滅。第三夜分破無明，明星出時，得智慧光，斷習障，圓滿成就一切智。</p>
            <p>《大論》五十雲：「菩薩降魔已，十方諸佛慶其功勳，皆放眉間光，從菩薩頂入。是時十地所得功能變為佛法，斷一切煩惱習，得無礙解脫，具十力、四無所畏、四無礙智、十八不共法、大慈大悲等無量無邊諸佛法。」（文）</p>
            <p>「得微妙法」者，淨影雲：「理是妙法，由得此法，故成正覺。」興雲：「不可唯言得理成正覺，今微妙法者，即攝所證果德悉盡之言云云。」理者，所謂諸法實相之道，佛證得此道，故成正覺，何妨之有焉！今謂：佛所得之道，微妙難思議，由之成最正覺。此句攝《華嚴》始成正覺。</p>
            <p>《法華》〈方便品〉雲：「我始坐道場，觀樹亦經行，于三七日中，思惟如是事，我所得智慧，微妙最第一，眾生諸根鈍，著樂癡所盲，如斯之等類，雲何而可度。」（文）</p>
            <p>《刊定記》一曰：「權得曰『成』，至極名『最』，離倒名『正』，開悟名『覺』。」</p>
            <p>第七轉法輪相有二：一請法，二記說。初請法者：</p>
            <p>釋梵祈勸.請轉法輪.</p>
            <p>《唐譯》雲：「梵王勸請，轉於法輪。」今經舉釋、梵攝余，《唐本》唯舉梵王請，請主故。</p>
            <p>《法華》雲：「爾時，諸梵王及諸天帝釋、護世四天王，及大自在天，並余諸天眾，眷屬百千萬，恭敬合掌，禮請我轉法輪。」（文）</p>
            <p>《大論》七（六）雲：「今是釋迦文佛得道後，五七日寂不說法，自言：我法甚深，難解難知，一切眾生縛著世法，無能解者，不如默然，入涅槃樂。是時諸菩薩及釋提桓因、梵天王，諸天合掌，敬禮請佛，為諸眾生初轉法輪。佛時默然受請，到波羅奈鹿林中轉法輪。此中雖有多請，梵王有賢劫千佛請法誓願，故偏舉。」</p>
            <p>《大寶積經》〈密釋金剛力士會〉第九（八紙）說梵王請法發願云云。帝釋是欲主，故舉之。</p>
            <p>今舉二攝餘。（《寶積》九曰：勇群輪王正位，第二子法念曰：諸仁（千子）成佛，當作梵天勸轉輪。《寶積經》雲：「佛告寂意菩薩曰：過去無量劫，勳寶錦淨王如來時，有轉輪聖王，名『勇群王』，千子具足，又有二夫人，一名『不行步』，二名『無虛損』，有二孩童，一名『法意』，一名『法念』，自然現前，法念童坐不行步夫人膝上，法意童坐無虛損夫人膝上，異口同音說偈云云。」）</p>
            <p>「轉法輪」者，《法華文句》雲：「轉佛心中化他之法，度入他心，名『轉法輪』。」（文）</p>
            <p>《探玄記》三（廿五）曰：「法是軌持義，通有四種：謂教、理、行、果。輪是所成義，亦有四：一圓滿之義，以離缺減故；二是具德義，以轂輻輞等悉是皆具故；三有用義，謂摧輾惑障故；四轉動之義，謂從此向彼，即從佛至眾生，亦從彼向此，即從眾生至佛果，故法即是輪，故持業釋也。又輪是喻，況如聖王輪寶，即法之輪，依主釋。」（文）</p>
            <p>《轉法輪優婆提舍》（七紙）：以何義故名法輪？法體是輪，故名「法輪」。如世間銅體是瓶，故名銅瓶。三十七菩提分法是法體也，何名輪？摧破一切煩惱，故名「輪」。請法所由出《大論》第七（五左已下），如《會疏》三初（初丁）略抄。</p>
            <p>問：佛成道後，經幾時節而說法耶？</p>
            <p>答：經論異說，《出曜》、《方等》、《大莊嚴經》逕七七日，《因果》、《法華》同三七日，《大論》說五十日，《四分律》雲六七日，《五分律》雲八七日，《毗婆沙》雲四月，《十二遊經》雲一年。有如是等諸部異說，見別不同，不須和會。若依寶師，有多會釋，可往見。</p>
            <p>《興疏》依《莊嚴經》，（《出曜》亦同）謂初七入定，（住喜悅定，觀菩提樹，居此除諸苦故）二七經行，（大千為限）三七觀樹，（此處得大覺故）四七經行，（此時魔勸滅，魔女障礙遂悔罪複本）五七住目真鄰陀龍宮（龍神守護），六七住尼俱陀樹下，近尼連河，有多外道皆來慰問，七七住多演林中，觀眾生四苦所逼，時商主供養，（北天竺兄弟二人）四王供缽，而後入定，觀世思惟：吾法甚深，不可說，若梵來請即說。時螺髻梵王知如來默然之旨，與無量梵眾來請說法。（多有眾生堪悟入深法）佛默，梵王亦知默然之旨，與釋天及阿迦尼吒天，於夜分中至多演林禮繞，釋天請法，佛默，大梵重請，佛說二偈：我證逆流道，甚深難可見。盲者莫能見，故默不說。世間諸眾生，著彼五塵境，不能解我法，是故今默然。梵、釋聞已憂惱，忽然不現，複于一時，梵王歎摩伽陀國諸外道封著邪見，唯願說法令聞，時世雄佛眼觀眾生上中下三根、三聚，為梵王許說，一切世間天人等有淨信者，聽受如是法，梵王喜去，神唱言：如來今受梵王勸請，於一念之頃，虛空神聞展轉到色究竟天等云云。（略抄）</p>
            
            <!-- " " " " " " " " " " " " " " " " " " " " -->
            
            <h5>佛說無量壽經甄解(四)</h5>
            <p>二起說二：一先顯起說相，二廣釋其利益。（「光明普照」下）初中亦三：一總標，二別辨，（「扣法鼓」下）三結示。（「常以法音」下）初總標者：</p>
            <p>以佛遊步.佛吼而吼.</p>
            <p>此二句總標一代三輪化儀。《唐譯》雲「勇猛無畏，佛音震吼」，淨、祥二師釋為菩薩現佛威儀，用佛所吼。（淨影）令大士如真佛，示同十力無畏之說。（《祥疏》）</p>
            <p>今謂不然，此明釋迦成道相，何狹入菩薩之為。此明三世同道之義，謂如過去佛遊步，亦如過去佛吼而吼也。「以佛遊步」者，總標一代身輪化儀，「佛吼而吼」者，總標一代口輪化儀，已舉身口，心輪自在其中焉。</p>
            <p>有雲：「或在鹿苑時，或在華嚴時。」（俊榮）今謂不然，此二句總標一代，豈但初時耶？</p>
            <p>佛遊（遊化）步（步行利眾生）者，佛身輪化儀，如師子勇猛無畏，一切三界獨步無畏故。《唐譯》雲「勇猛無畏」。</p>
            <p>佛口而吼者，一代口輪說法，如師子吼。今直指者，《大論》二十五（十二）雲：「師子吼者怖死苦，佛吼者免死苦；師子吼者粗惡，物不喜；佛吼者其聲柔軟，聞者無厭心，普遍遠聞，能與二種樂。」</p>
            <p>《大雲經》第三（十五）雲：「菩薩複有十法譬如師子，何等為十？無所畏（一）、不畏大眾（二）、去終不還（三）、能師子吼（四）、具足辨才（五）、樂處林野（六）、在於山窟（七）、摧伏大眾（八）、具勇猛力（九）、善能守護（十）。」《經》下文雲：「如師子吼，百獸飛落走伏，鮫魚龜鼈水性之屬潛隱水底，人畜皆驚。菩薩亦爾，作無我師子吼，能令一切外道、野幹、著我見者，十方驚走，菩薩不欲令彼生其怖驚，但欲除我見心，亦為化余信心眾生。」（文）此中當彼第一、第四德，可准解。</p>
            <p>二別辨</p>
            <p>扣法鼓（說聞惠法，破惡進善對）.吹法螺.（說思惠法）執法劍（說修惠法，開權顯實對）.建法幢（宣證惠法）.震法雷（法無礙，得智證真對）.曜法電（義無礙辨）.澍法雨（詞無礙說，說法利生對）演法施（樂說無礙辨）.</p>
            <p>淨影前四句配聞、思、修、證，後四句配法、義、辭、辨。憬興破之，更引《法華論》作四對釋之，恐鑿耳。</p>
            <p>嘉祥雲「總標一代說法」，此釋穩也。</p>
            <p>今謂：此八句別約譬辨法，總標一代說法德，結言「常以法音」故。（一說：初標章門，後釋章門。初標中，初四句明臨化威，次四句明起說用，後二句總結。《會疏》、《渧記》初四句破惡譬，後四句生善譬。）於中初四句顯對治邪執，建立正法，次「震法雷」等四句示法澤普施，利益一切。</p>
            <p>「扣鼓」是誡兵義（影、祥），又遠聞義（興）；</p>
            <p>「吹螺」是改令義（祥），又《涅槃》雲「吹貝知時」（興）；</p>
            <p>「執劍」是斬斫義（祥），又破裂義（影）；</p>
            <p>「建幢」是高出義（影、興），又戰勝義（祥）；</p>
            <p>「震雷」是開蟄義（祥、興）、生芽義（影）；</p>
            <p>「曜電」是照了義（影、祥），又破暗義（興）；</p>
            <p>「澍雨」是增長義（興），又「潤澤」義。</p>
            <p>今按：鼓、螺、劍、幢四句，譬破邪顯正之威德，故須兵具為喻。扣（擊也）法鼓（從皮作鼓，俗字也，作鼓亦非也，《說文》作壴，從支）誡兵，吹法螺（《爾雅》：蠃小者蜬。郭璞《注》曰：大者如鬥。《說文》從蟲蠃聲，俗作螺）改令知時，執劍斬罰惡徒，戰勝而高建勝幢，喻顯如來說法對治外道強敵，摧滅邪執，終建正法之威德故。《唐譯》以「然正法炬」句換「執法劍」，直合法雲「攝受正法及諸禪定」。</p>
            <p>後四句（震雷、曜電、澎雨、演施）顯法澤普施，能開覺一切眾生成菩薩果實故，初三句喻以天地陰陽和合，潤澤一切草木，能生芽成實之靈物故，「演法施」句顯其法說，有雲「喻雨之恩施」者非也，直雲「演法施」，何言為喻乎？此乃合雷電雨，於法說耳，何以知者？《唐譯》前四之後有合說文，後句但舉雨及雷二喻攝電。直合法雲：「雨大法雨，澤潤含生，震大法雷，開悟一切。」澤潤、開悟是法施德用，故知今經「演法施」句正上三句合法也。又准《唐譯》，今本前四句後亦應有「攝受正法」之合法文，蓋以建法幢（正法）影顯耳，是譯者意樂也，諸注未得其意，故解釋鑿而已。</p>
            <p>雲何雷電雨陰陽之靈物者？《易》雲：「天地解而雷雨作，雷雨作而百果草木皆甲折。」又曰：「動萬物者，莫疾乎雷。」（文）雷，陰陽相擊成聲也，電者，《說文》：陰陽激輝也。《易》雲：「陰陽和合有其電，耀光長。」又元命包曰「陰陽擊為電」。諸家取電光之破暗、照了之義。（《字典》雲：電，《說文》陰陽擊耀，從雨從申。《埤雅》曰：電與雷同氣，雷從回，電從申，陰陽以回薄而成雷，以申泄而為電，或雲雷出天氣，電出地氣，故電從坤省，說卦離為電。電，火屬也，蓋陰陽暴格，分爭激射，有火生焉，其光為電，其聲為雷。今鐵石相擊則生火，燒石投井則發雷。又況天地大爐之所薄動，真火之所激射乎！又豐封雷電皆至。《疏》雲：「雷者天之威動，電者天之光耀，雷電俱至，則威明備足，以為豐也。」《春秋》「陰九年，大雨震電。」《疏》雲：「《河圖》雲：陰激陽為電，電是雷光。」《谷梁》雲：「震，雷也，電，霆也。」《淮南子、天文訓》：「陰陽相薄，感而為雷，激而為霆。」）</p>
            <p>今謂：《釋名》雲：「電，殄也，乍現則殄滅也。」知破暗照明之用甚少，恐應非經意。今按：《事文類聚》電光遠曜懷稻實，是喻含果實也。</p>
            <p>澍雨者，《應音》一（九右）雲：「之喻上句二切，雨也，謂潤生百穀者也。《說文》：上古時雨所以澍生萬物者是也。」《淮南》雲：「春雨之灌萬物，無地而不澍，無物而不生也。」《法華》雲：「一雨所潤，能生長三草，如來一音，能生三藥草，救療小中大病。」合法可知。</p>
            <p>三結示</p>
            <p>常以法音.覺諸世間.</p>
            <p>《會疏》合「扣鼓吹螺」者非也。此二句結前八句之意，謂上八句顯一代大小權實說法，皆覺悟一切世間，故結雲「常以法音」等，既雲「常以」，何局五時次第？思之。</p>
            <p>二廣釋其利益二：一合前諸句（「光明普照」至「宣流正化」），二別釋前演法施（「入國分衛」已下）。初合諸句者有五：</p>
            <p>一光明普照.無量佛土.一切世界.六種震動.</p>
            <p>此四句釋前「扣法鼓」，光照無量，遠聞義，一切震動，誡兵義，如來常法將有所說，先放光動地，令覺眾生故。《大論》云云。（《會疏》三十一右引）《會疏》合「執劍」者未可。</p>
            <p>二總攝魔界.動魔宮殿.眾魔慴怖.莫不歸伏.</p>
            <p>此四句釋前「吹法螺」。魔有四種，今明天魔，別有所居，居第六天，以欲界眾生總謂己民。今吹法螺，動其宮殿，先知法王統禦之時，為佛所領國界。</p>
            <p>「眾魔慴怖」等，慴，失氣也。《琳音》六十三（七左）曰「占葉反，《爾雅》雲：慴，懼也，或作『懾』字。」《應音》：「郭璞曰：即恐懾者也。《廣雅》：怖，懼也。《說文》：怖猶惶恐。謂邪魔翻邪歸伏正道，是改令義也。」</p>
            <p>三摑裂邪網.消滅諸見.散諸塵勞.壞諸欲塹.</p>
            <p>此四句釋前「執法劍」，於中上二句破邪法、斷邪見，此明斷破見惑，摑裂或作爴裂，《應音》十（十三）：「撿諸字書，無如此字，按字義宜作『攫』。」又三（四右）：「九縛居碧二切。《說文》：攫，爪持也。」（文）</p>
            <p>「邪網」者，外道撓人，如網執魚，如來利劍能攫裂裁斷之也。</p>
            <p>下二句明斬伐思惑。「散諸塵勞」者，破欲境，五欲境界能坌亂眾生，名為「塵勞」。說諸法空，破遣名為「散」也。「壞諸欲塹」者，舍欲心，愛欲是諸苦之本，欲流深廣，眾生漂溺之而難度說以為「塹」。（塹，坑也，城隍也）《字苑》雲：「塹，七贍反，繞城長水坑也。」佛法劍截欲塹，令散壞也，其破裂邪網見惑、斬伐欲塹思惑，即是利劍之用也。</p>
            <p>四嚴護法城.開闡法門.</p>
            <p>此二句釋前「建法幢」。「法城」者，什公雲：「法城者，實相妙法。」前文所雲道場所得微妙法是也。「嚴」謂重嚴義，教命急也。（《說文》）「護」謂衛護，不謾令人窺，通之有門，所謂三學、六度等八萬四千法門是也。今開此法門，使一切菩薩從是進趣，曰「開闡法門」也。</p>
            <p>上來文意，謂眾魔外道等不能窺知佛所居實相法城，眾魔外道馳奔邪徑，凡夫迷倒失正道，是以破見思惑，漸近法城，開闡種種法門，欲令彼等得門而通入也。</p>
            <p>今合建幢者，譬如聖主發運，攻伐凶徒，功成事遂，金城湯池，高建勝幢，大開禁門，百姓出入，德政正振。如來亦複如是。</p>
            <p>五洗濯垢汙.顯明清白.光融佛法.宣流正化.</p>
            <p>第四句合前震雷、曜電、澍雨三句。「洗濯垢汙，顯明清白」是澍雨德，雨有能洗物垢汙，能顯清白體之德。如來法輪洗濯塵勞垢汙，開顯本有淨體也。</p>
            <p>「光融佛法」者，合曜法電、震法雷。雷電振而百草萬木甲折，譬之於佛所得實相法光融于眾生心內，發菩提心，志求大乘。如是眾生，根機已熟至志求大乘，佛於是乎宣佈流通大乘實相之法，故雲「宣流正化」，正化者，外道邪化，小乘傍化，大乘名正化也。</p>
            <p>此上五句，小乘（斷見思惑）、漸教（開闡法門、顯明清白，三乘法故）、頓教（光融佛法等）次第自淺至深，可見。</p>
            <p>二別釋前演法施</p>
            <p>入國分衛.獲諸豐膳.貯功德.示福田.欲宣法.現欣笑.以諸法藥救療三苦.顯現道意無量功德.授菩提記.成等正覺</p>
            <p>此中具含小、漸、頓益，初四句明小機誘引。（《善見論》雲：分衛，此雲乞食）《應音》五（二左）雲：分衛，此言訛也，正言「賓荼婆多」，「賓荼」此雲「團」，「婆多」，此雲「墮」，言團食墮在缽中也。或言「賓荼夜」，此雲「團」，團者，食團，謂乞食。《清淨分衛經》曰：「諸如來及賢聖等，以道智慧，常自飽足，都無食念，亦不復念有食之事，惠施仁愛，湣念眾生故，現入郡國、縣邑、聚落，行受分衛。」（文）</p>
            <p>「豐膳」者，豐，《琳音》二十九（八右）上敷風反，正體字也。《周禮》：豐，大也。《國語》：盛也。《說文》：豆之滿者，從豆，象形。從二手從山豆，《經文》從曲作豐，俗字也，盛也。膳者，《琳音》十二（三左）：鄭玄《周禮注》雲：膳之言善也。今時美物曰「珍膳」。《考聲》雲：五味必佳曰「膳」。《說文》：具食也，從肉，善聲，《經文》從食，俗字也。信施食稱美雲「豐膳」也。《如來會》雲「于信施食能受能消」。今入國郡，行乞食，受信施，貯積無上功德，示為福田，為調眾生。</p>
            <p>福田者，供養如來，所施雖少，獲福弘多，猶如良田，所種雖少，收實甚多。（《菩薩本行經》）所以佛為福田，貯無上功德故也。祥釋不順文。</p>
            <p>次「欲宣法」下明漸教，欲宣法時，放光微笑。祥雲：「欣笑表說法必契之相，是起說方便。」</p>
            <p>「以諸法藥」等者，正說法也。如來大醫王能知其病，應病與藥，治三有之苦，病有眾多，法藥亦多，故雲「諸法藥」。門門不同，故為漸教益。</p>
            <p>「三苦」者，影雲「苦苦、壞苦、行苦」，祥雲「三有苦」，祥釋為穩。有雲：以三乘法藥，能治大中小病等。（《會疏》）</p>
            <p>後「顯現道意」下正示頓教益。「顯現道意」者，顯示阿耨菩提道，使人發無上正真道意，顯示菩薩無量功德，教人發菩提行。</p>
            <p>「授菩薩」等，終令得果。《最勝疏》六（十四）雲：「授者，付也，與也；記者，分別也，驗也。為其分別，驗其當果，而以與之，故名『授記』。」</p>
            <p>淨影雲：「授菩薩記，得果方便，行因克果，如心記物，故名為『記』；聖說示人，目之為『授』，成等正覺，正顯成佛。」（文）</p>
            <p>上來雖有三段不同，俱開說演法施之益也。（已上）</p>
            <p>轉法輪相畢。</p>
            <p>八入涅槃相</p>
            <p>示現滅度.拯濟無極.消除諸漏.植眾德本.</p>
            <p>上來廣明轉法輪相竟，故明化緣薪盡，入涅槃相中，初一句示滅，「拯濟」已下顯益也。</p>
            <p>非滅現滅名「示現」，《法華》雲：「為度眾生故，方便說涅槃。」般涅槃那，此雲「滅度」，大患永滅，超度四流故。唐玄藏翻為「圓寂」，以義充法界，德備恒沙為「圓」；體窮真性，妙絕相累為「寂」。「那」亦入義，應回在上，「安那」雲出息，「般那」雲入息，故知「那」是息義。若約應身息化歸真，故亦入義，具如《涼疏》等。《佛性論》：又次化身者，大悲為本，禪定為變現。現般若有五種：一令生怖畏，二令入聖道，三令舍苦執，四令信樂大法，五令受大菩薩記。乃至五濁世中有十四事云云。入涅槃相如《會疏》引《西域記》〈入涅槃所以會〉三（廿一右引）。《法華》云云。</p>
            <p>「拯濟」已下顯其利益。拯，《琳音》一（二右）雲：「拯，音取蒸字，上聲。」《應音》：「《說文》：拯，上舉也，謂救助也。」《方言》「拔出溺也」。「濟」者，孔注《尚書》雲：「濟，渡也。」「拯濟無極」者，示救濟一切眾生，利益寬廣。此有當時、滅後二義。云云（《會疏》三（二十一左）消除等者，《會疏》設自行、化他二義。）</p>
            <p>今按：《唐譯》雲：「使無量有情皆得漏盡，成熟菩薩無邊善根。」准此思之，今亦化他益為本。</p>
            <p>「漏」，煩惱名，能使眾生漏落生死，故名「漏」。三漏為體，攝一切惑，故曰「諸漏」也。</p>
            <p>一義雲：於涅槃會上，可度者已度，故曰「消除諸漏」，於涅槃使未度者結來世得道之因緣，故曰「植諸德本」。（《會疏》）</p>
            <p>又解：消除諸漏，因其現滅，令人厭有，斷生死因；值諸德本，因其現滅，使人欣寂，修涅槃因。（淨影）</p>
            <p>又解：准《唐譯》，消除諸漏者，明涅槃會上小乘益。謂二乘斷伏見思惑不永起，故雲「皆得漏盡」，漏盡即消除諸漏也。</p>
            <p>「植諸德本」者，明因現涅槃，得大乘益，菩薩諸波羅蜜名「德本」，《唐譯》雲「成熟菩薩無邊善根」，如令阿闍世王得無根信等，應知。</p>
            <p>上來就此界廣顯八相竟。</p>
            <p>三結例十方中有三：一總說，二喻示（「譬如」下），三法合（「此諸菩薩」下）。此初：（就八相成佛歎三：一通舉權實德，二別辨此界，三結例十方。）</p>
            <p>具足功德.微妙難量.遊諸佛國.普現道教.其所修行.清淨無穢</p>
            <p>淨影：「上廣歎權實，自下雙以結之。『具足』等二句結前實德，『遊諸』等二句結前權德（權實二德上終），『其所修行』已下第二歎其自利利他德云云。」</p>
            <p>嘉祥：「『具足功德，微妙難量』二句，屬上結示滅益，『遊諸佛國』已下廣歎德云云。」</p>
            <p>憬興同《影疏》。</p>
            <p>《會疏》科雲：「第八涅槃相二：初正明（上四句），次因明無窮相（「具足功德」乃至「清淨無穢」）。</p>
            <p>《渧記》雲：「『具足功德』已下是因明普門示現耳，其入涅槃文上既竟，何屬涅槃科耶？加旃此文，連續下幻師喻，而示普門示現之文義明也，何唯約八相而解耶？既言『現眾異像』等，又言『皆悉普現』，是隨類應現義也。故今私自下為因明普門示現，是對次上正敘列八相，故雲『因明』也云云。」此普門示現之科，本於《略箋》耳。</p>
            <p>今謂：上來就此土八相歎德，自下例十方結歎，不但此界，無限妙應垂示十方，亦與此界無異故，《唐譯》雲「如是諸佛剎中皆能示現」，故科「結例十方」，於中有三：初總說中，初「具足功德，微妙難量」二句與前「安住一切功德之法」及「入佛法藏」等對應，「具足功德」者，謂安住一切功德法，佛法藏也。「微妙難量」者，其德齊大海，非三乘所測故。次「遊諸佛國，普現道教」二句與前「遊步十方，行權方便，於無量世界」等對應，譬如日月，沒於此界，而于他方界出，不但此界示現八相，亦於十方普現無究八相，故雲「遊諸佛國、普現」。後「其所修行，清淨無穢」者，雙顯權實二德，在生死穢濁中修行，而不與生死所污穢，如蓮華，其行常清淨，如明鏡。其為總說。</p>
            <p>二喻示</p>
            <p>譬如幻師.現眾異像.為男為女.無所不變.本學明瞭.在意所為.</p>
            <p>比況為譬，比彼曉此，寄近知遠，是為譬喻。今欲令知菩薩無究八相化事無方，故假譬曉之。</p>
            <p>幻謂幻化，《琳音》一上雲：還慣反。顧野王曰：幻謂相欺眩以亂人目也。《增韻》：妖術也。妖術者名幻師，梵土是多故，諸經中多說幻師譬，《智論》雲：「西方有幻術人，一切皆能化，現宮殿、城郭、廊宇，結巾為兔，墜帶為蛇，種種變現等。」《華嚴清涼疏》釋如幻人有八義：一幻師，二幻法，三幻事，四所幻即空，五幻事曆然，六視者生實解，七幻師明瞭，八法謝事滅。如《會疏》（二十四左）合此經，此但從果向因菩薩如幻三昧德用也。（《會》三廿四左引）《大論》云云。</p>
            <p>「譬如幻師」舉能起人，「現眾異像，為男為女，無所不變」明起化相，所謂幻法幻事，「本學明瞭，在意所為」者，明起化德。本學明瞭者，幻師本習學幻法，通達明瞭，故雲「本學明瞭」。由本學幻明瞭，故無究化作，如意自在，故雲「在意所為」，幻是虛幻，明瞭知幻虛，故於幻不迷，喻實知。於幻不迷，故種種變現，如意所為，此喻權知。此諸菩薩由如幻三昧普遍十方，示現無究八相種種事，而本覺明瞭，故知無所有，無所有處種種相宛然，知幻故能現，變現本學明瞭。如《寶積經》七十一學幻太子說偈贊佛曰：「如幻師作幻，自於幻不迷，以知幻虛故，佛觀世亦然。」（文）</p>
            <p>三合法</p>
            <p>此諸菩薩.亦複如是.學一切法.貫綜縷練.所住安諦.靡不致化.無數佛土.皆悉普現.未曾慢恣.湣傷眾生</p>
            <p>合法中異解，「此諸菩薩」等二句合「譬如幻師」世無論。</p>
            <p>淨影雲：「『學一切法，乃至靡不致化』四句合起化德，（本學明瞭，在意所為，《疏》三句合本學明瞭）『學一切法』合『本學』也，（幻師幻法，《疏》雲「菩薩所證二諦法」）謂學一切化（興作物）他之法；『貫綜縷練』合『明瞭』也。貫通綜（興雲「集」）習，知法委審，故曰『縷練』。『所住安諦』合『在意』，（《疏》「貫練、安諦」二句合明瞭）於所住法，安心審諦；（興雲：悲智之境，是權術所遊，故雲所住。《疏》所住者深三昧，如《大論》如幻三昧等）『靡不致化』合『所以』也，（《疏》「靡不」等三句合「現眾」等三句）靡謂無也，致謂運致，於一切處（興「諸感處」）無不運化，又複致者，是其感致，令一切眾無不感化；（興雲：有經本雲「靡不感化」）『無數佛土皆悉普現』合前化相，合『現眾異像，為男為女』等。（《疏》：「無數佛土普現」合無所不變，「未曾慢恣湣傷」二句合在意所為。祥意「譬如幻師，現眾異像」，此合起化人。）」（文）憬興全用焉。</p>
            <p>嘉祥「所住安諦」至「一切具足」句，合上「為男為女，無所不變」也，此為異，餘大同淨影。《會疏》不肯。</p>
            <p>淨影以「貫綜縷練」合「明瞭」，「所住安諦」合「在意」，「無不致化」合「所為」者，雲「學一切法，貫綜、所住安諦」三句合「本學明瞭」，菩薩所證二諦法合幻師本學幻法，曰「學一切法」，學法通貫，綜習精熟雲「貫綜縷練」。</p>
            <p>「貫綜」者，諸家皆雲「貫」謂通貫，「綜」謂綜習。今按《字典》雲：「集勻正勻，並古患切，音慣，慣亦作貫。」《爾雅釋詁》：「貫，習也。」《詩、齊風》：「射則貫兮」，《鄭注》：「古患反，習也。」前漢《賈誼傳》雲「習貫如自然」，師古曰「貫亦習也」。依之，今「貫綜」者，謂數薰習也。「縷練」者，《經音義》「精熟也」，言數數習學、其法精熟曰「貫綜縷練」，故於本學明瞭。</p>
            <p>「所住安諦」者，於如幻三昧安閒諦審，寂靜無為而照法界無昧，此二句正合「明瞭」。「靡不致化，無數佛土，皆悉普現」三句合「現眾異像」等三句，靡不致化者，八相示現之化相故，「無數佛土，（所應境）皆悉普現，（能應三身）」合上「無所不變」。</p>
            <p>已上二段合法詳悉，今亦從之，「未曾慢恣，湣傷眾生」二句合「在意所為」句者未詳，琳師雲：「『譬如幻師』以下示如幻三昧。『未曾慢恣』等者，勞謙善謙，是普賢之行。」（文）</p>
            <p>「如是之法，一切具足」者，總結十方無究八相，悉結歸會在菩薩。廣歎二中，第一就八相成佛歎竟。</p>
            <p>大門第二，就自在化相歎有三：一總標功德，二「無量諸佛」下別明利益，三「一切善本」下結德齊果門。此初總標也。</p>
            <p>菩薩經典.究暢要妙.名稱普至.導禦十方.</p>
            <p>淨影：「上來略歎，下廣歎之，（自利利他）有四」，約自分、勝進分歎自利利他，釋相恐不順文意。《祥疏》：「已下別舉八、九、十地德為歎云云」，此釋有見處。憬興不出淨影。《會疏》：「次重列諸德廣歎分為十二德云云」，《渧記》全用，諸家各據一義。</p>
            <p>今謂：上來八相化德，此土、十方雖異，同是就一生補處菩薩歎八相示現德。自下次就自在化菩薩歎其德，即是二十二願「必至補處，除其本願，自在所化」是也，經家順本願列二種歎德，亦是承上「皆遵普賢大士之德」來，是故已下為自在化菩薩德。此中亦有二種：一遊諸佛土益，二入無佛處益。初大智門行，後大悲門行也。</p>
            <p>何以言之者，本于《智論》三十八雲：「遊戲神通者，到十方世界度眾生，雨七寶，所至世界一乘清淨，壽無量阿僧祇劫。問雲：菩薩法應度眾生，何以故但至清淨無量壽世界中？答雲：菩薩有二種，一者，有慈悲心，多為眾生；二者，多集諸佛功德。樂多集諸佛功德者，至一乘清淨無量世界；好多為眾生者，至無佛法眾處，讚歎三寶之音。」（文）</p>
            <p>今此中多集諸佛功德者，即遊戲十方大智門之菩薩也；多為眾生者，即遊戲無三寶處悲門之菩薩也。此經下文說二十二願成就雲「生彼國者，皆悉具足三十二相，智慧成滿，深入諸法，究暢要妙，神通無礙」等。（大智門菩薩）又「彼菩薩乃至成佛，不更惡趣，神通自在，常識宿命。」（大悲門）彼國菩薩既有二種，皆是自在化出門菩薩也。</p>
            <p>今經家順本願歎二種行德也，若准《往生論》，彼四種中，初三即今遊諸佛國菩薩也，第四即此入無三寶處菩薩也，應知。</p>
            <p>初總標文，通歎二種菩薩德，「菩薩經典」等四句總標功德，于中初二句內德，後二句外德。</p>
            <p>「菩薩經典」者，《金剛般若嘉祥疏》一（廿四左）雲：「經有三種，或文為經，或理為經，或文理合為經。」《地論》師雲：「三十心前（十信位）文為經，三十心（三賢位）文理合為經，初地已去以理為經。」（文）</p>
            <p>今用理為經，故雲「要妙」，下卷雲「智慧成滿，究暢要妙」，即與此同，「要妙」者，實相妙理也。生公曰「深經」者，謂佛說實相法，以為菩薩道也，此菩薩深達深經妙理，究竟通暢，故雲「究暢要妙」。</p>
            <p>何故不說言「諸佛經典」？今舉能學人，「經典」，所學之法也。</p>
            <p>「名稱普至，導禦十方」者，歎外德，有遠聞、攝生二德。《唐譯》雲「一切如來識知印可」，世有大人，必識大德，喻如蛇知蛇足。故名稱不遠聞，十方世界一切諸佛何識知乎！既一切如來普識知，由菩薩名稱聞十方也。「名」是實賓，「稱」是德之聲也，名隨德廣，德共名高，其所聞處，無不開導統禦。</p>
            <p>二別明利益中二：一遊諸佛土益，二入無佛處益。初中有十，一佛所護念益：</p>
            <p>無量諸佛.鹹共護念.</p>
            <p>《唐譯》雲：「常為諸佛勸進加威。」（文）護念即加被威神力之義，遊諸佛土菩薩與一一諸佛所加被護念，故此句居遊諸佛土之首者，在初貫後，則後九德亦由諸佛力加被得成就故。（此之諸佛，不離彌陀性海，故雲「性海如來儘是師，無邊如來同加被。」）</p>
            <p>嘉祥以為八地菩薩見諸佛益，思之。約通途，則八地遊戲神通菩薩遊十方諸佛國，況彼土自在化菩薩乎？</p>
            <p>第二行入佛境</p>
            <p>佛所住者.皆已得住.大聖所立.而皆已立.</p>
            <p>嘉祥意八地德中第三明同佛化導。淨影雲：「所住者證行，（是理）佛所行法也，菩薩同住；所立者教行，（是事）法界諸度，是佛所立，菩薩同立。」（憬興破雲：此亦不然，違《法華》佛自住大乘義，故大乘必通教、理、行、果，諸度既行，應非所立故。）法位雲：「佛住空無相理，大士又皆齊住，乃至佛能立十二部經，大士亦能隨分立，教化眾生。」（興破雲：「此亦不然，世俗事應如勝義，亦佛所住故。」）</p>
            <p>興雲：「今即所住者，即二諦之旨。（《會疏》依之）菩薩逐佛而即悟，故雲『已得住』。大聖立者，即三藏之詮。（法位同）大士亦達詮意趣，故雲『皆已立』。佛與大聖言異體同，故互稱而已。」</p>
            <p>《略箋》雲：「住佛住者，佛（此亦興所破）證如實真理而住之，菩薩亦分得之。（分得者何雲「皆」？）立佛立者，佛以方便立三乘等法，菩薩亦如是。（若爾，與下善立方便等何別？）」</p>
            <p>《梵響》雲：「佛所住者，約不空、空真理，大聖所立者，約空、不空俗妙，亦普等三昧最上妙惠也。」（文）</p>
            <p>《會疏》前句依興，所立者，建立淨佛國土，教化眾生事等。諸家異說，難的從也。</p>
            <p>「佛所住」者，即大涅槃是也，此中具三德，菩薩能契此德，名為「得住」。</p>
            <p>「大聖所立」者，如來行義。《華嚴》三十六曰：如來行有二種：無礙行、如如行，是如來行也。無礙行者，事不礙理，理不礙事，名「無礙行」。事盡理現，名「如如行」。今所立者，無礙行也，謂十力、無畏、不共等德行，事理不相礙故，此菩薩能行此行，故雲「而皆已立」。「住」是寂靜義，「立」是動作義，起居動靜皆契佛境界，故雲「得住」、「已立」也。（師說）</p>
            <p>今按：憬興釋下「今日世雄住佛所住」雲：「有說所住者即大涅槃，諸佛同住故等，非也。佛常住涅槃，非今日住故，今即如來住諸佛平等三昧，能制眾魔，雄健之天，故住佛住，為世雄名之因也。」（文）《教卷》引之雲：「今日世雄，住佛所住者，住普等三昧，能制眾魔，雄健天故。」（文）</p>
            <p>由之言之，今「佛所住」者，亦是普等三昧，此大士因佛願力，故第四十五之願逮得普等三昧，已住佛所住，故雲「皆已得住」也。「所立」者，非建立之立，住與立相對故，其佛立者，更思佛立三昧也，佛立三昧即般舟三昧也。</p>
            <p>第三化物同佛</p>
            <p>如來導化.各能宣佈.為諸菩薩.而作大師.以甚深禪慧.開導眾人.</p>
            <p>淨影雲：「利他相中，『如來導化』等教法利人，初二句說法同佛，『為諸』等句益人同佛，現行佛化故，為菩薩而作大師，『以甚』等證法益物，以深禪慧，化行同佛，禪止慧觀，證行雖眾，要不出此，開導眾人，益人同佛。」</p>
            <p>今謂：自德已入佛境，故化物亦不異佛，以如來導化而引導化益眾生，故雲「各能宣佈」，行佛化，故于諸菩薩中為師。《唐譯》雲「為教菩薩作阿闍利」。《苑音》二（初）：「阿闍利，此雲『軌則師』，則，師範也。」《瑜伽》八十二（十五）雲：「能化導無量眾生，令苦寂滅，又為摧滅邪穢外道，出現世間，故號『大師』。」（文）</p>
            <p>「以甚深」等者，明化導同佛。「禪」，禪定，「慧」，智慧，由禪定故，不染生死，由智慧故，不住涅槃，止觀相順，能開導眾人。「甚深」二字簡別二乘凡夫，以大乘甚深止觀，開示引導一切，與佛無異。</p>
            <p>第四供養諸佛</p>
            <p>通諸法性.達眾生相.明瞭諸國.供養諸佛.化現其身.猶如電光.</p>
            <p>「通諸法性」者，如理智照一切諸法性、十界體性。「通」謂通達，通如之般若稱也，《唐譯》雲「通達一切所行」。</p>
            <p>「達眾生相，明瞭諸國」者，「明瞭」二字回于達生處，可見，明瞭達眾生及國土相故，《唐譯》為一句雲「善能了知有情及國土」，故今准為二句一意，明瞭達眾生及國土相者，照差別相如量智之目也。</p>
            <p>《維摩經》雲：「雖知諸佛國及眾生空，而常修淨土，教化眾生。」（文）雖達眾生、國土、一初、依正一如，而身土依正差別相宛然，真俗性相不二故。此菩薩能通達真俗不二境，故於淨穢境不起優劣相，能遊無量佛土，興供養雲，故雲「供養諸佛」。</p>
            <p>「化現其身，猶如電光」者，喻示取速疾義、無前無後義，喻電光，謂於無量世界現其身，于一念一時之中無有出沒前後，如電光速疾，上供諸佛，下度眾生也，如《往生論》「一念遍至」等，可合考。《會疏》雲「通諸法性為依報，達眾生為正報」者未詳。《渧記》引《妙玄》及《宗鏡錄》釋法性，亦未了也。</p>
            <p>第五仰學幻法</p>
            <p>善學無畏之網.曉了幻化之法.壞裂魔網.解諸纏縛.</p>
            <p>祥雲：「善學無畏之網者，網言智，明仰學佛四無畏智，壞裂魔網，破邪智也。解諸纏縛者，解五蓋十纏等結也。」</p>
            <p>影雲：「以無畏智統攝諸法，故名為『網』。」又雲：「壞裂魔網，令離邪業，解諸纏縛，令離煩惱。纏謂十纏，（無慚、無愧、睡、悔、慳、嫉、悼、昏、忿、覆）縛謂四縛等（欲、有、無明、見縛）。」</p>
            <p>憬興雲：「纏縛者，即八纏（除忿與覆）三縛，（貪、瞋、癡）有說十纏四縛。于小乘宗雖有此義，非大乘故。」</p>
            <p>今謂：「無畏之網」者，網謂「帝網幻」。《唐譯》雲：「善學因陀羅網，能破魔網，壞諸見網，入有情網，能超煩惱眷屬，及魔侶魔人。」《目連菩薩所問》上（十四）說「帝網幻」：能行此幻者，現大幻事。「因陀羅網」者，《苑音》三雲：因陀羅，此雲「帝」也，帝謂帝釋，大衙殿上結珠之網，其網孔相望，更為中表，遞相圍繞，互作主伴，同時成就，圍繞相應也。</p>
            <p>華嚴家喻之一乘圓教，重重無盡，相即相入。諸佛住幻智，於一切無所畏，故名「無畏之網」，若以四無畏解之，則於第二句，故以「帝網幻」解，況《唐譯》為一句乎。菩薩仰學此幻法，故雲「善學」，由學得幻智，曉了一切法如幻如化，故能破魔邪見網，解眾生諸纏縛，魔所見覆蔽善法，故名「魔網」，煩惱令纏縛眾生居生死，故名「纏縛」，曉幻化故知佛如、魔如，知煩惱即菩提，故壞魔解縛也。</p>
            <p>第六顯示三乘</p>
            <p>超越聲聞.緣覺之地.得空.無相.無願三昧.善立方便.顯示三乘.於此中下.而現滅度.</p>
            <p>此菩薩善入如幻際，遊三空門，二乘雖得三空門，唯沈偏空，菩薩不然，能達幻網，得平等法，故雖住三空門，而不住無為，不住有為，故能行聲聞，能行緣覺，而超越聲聞、緣覺之地。《大寶積經》〈善德天子會〉說：以聲聞法教化眾生，故我是聲聞；以辟支佛法化益眾生，故我是辟支佛也；以如大悲法教化眾生，故我是菩薩。於一切法得解脫，一切無礙故，從所化眾生，或以聲聞法化益，或以辟支佛法化益，或以菩薩法化益，故我是聲聞，我是緣覺，我是菩薩也。人言我為馬，我應答言馬，人言我為牛，應答言我是牛，聲聞、緣覺亦如是，住方便善巧故，示現三乘而離聲聞、緣覺之相，是雲「遠離」等。</p>
            <p>「遠離」者，無著相之義。「之地」者，地位界系也。</p>
            <p>「空、無相、無願三昧」者，《大論》廿（二右）：觀一切法皆因緣生，法自性本空，無我我所，是名「空三昧」。既法空，故觀男女一異相等，相不可得，名「無相三昧」。既知一切法無相，則於三界無所願求，故名「無願三昧」。無願故不造生死之業，亦名「無作」。此三三昧是大小共用。《大論》二十（七左）雲：是三解脫門，摩訶衍中是一法，以行因緣，故說有三種，觀諸法空，是名「空」。於空中不可取相，是時轉名「無相」，無相中不應有所作，為三界生，是時轉無相名「無作」。譬如城有三門，一人身不得一時從三門入，若入則從一門，諸法實相是涅槃城也，城有三門：空、無相、無作，若人入空門，不得是空，亦不取相，是人直入事辨，故不須二門。若入空門取相，得是空於是人不名為「門」，通途更塞。若除空相，是時從無相門入，若於無相相心著生戲論，是時除取無相相，入無作門。阿毗曇中是空解脫門，緣苦諦攝五眾，無相解脫門緣一法，所謂數緣盡，無作門緣三諦攝五眾，摩訶衍中，是三解脫門緣諸法實相，以是三解脫門，觀世間即是涅槃。何以故？涅槃，空，無相，無作也，世間亦如是云云。</p>
            <p>淨影《義章》雲：「此三經論名『解脫門』，亦名『三治』，亦名『三空義』，或複說為『三三昧門』、『三脫三昧』。經論同說三治一門，如《地論》說。言三空者，如《仁王》說。言三脫者，對果名也，涅槃果德，絕縛名『脫』，空無相等，與脫為門，名『解脫門』。故龍樹言：行此三法，能得涅槃解脫果，故名『解脫門』云云。」</p>
            <p>「善立方便」等者，此菩薩常遊三空門，亦不妨涉有，故雲「善立方便」等。《影疏》明四種方便：一進趣，（七方便見道故）二施造（方便度巧修諸行），三權巧（方便知攝物），四集成。今此所論權巧方便，此權巧方便有三，今善立方便，意業方便，善立三乘，巧便度物故。顯示三乘是口業方便。《興疏》加雲「於此中下等為身業」者鑿矣。今謂善巧攝化巧方便名「善立方便」。如《論》及《注》。</p>
            <p>「顯（猶非實，故雲顯）示三乘」者，（影雲：「說三乘因，就大分十。」）此與《華嚴》以三乘門廣開化，及《法華》於一佛乘分別說三之文同。菩薩為上，聲、緣為中、下，三車、四車古師所爭，究《法華》意，四車為正。此經既以三乘為方便，亦以可證也。</p>
            <p>「於此中下而現滅度」者，菩薩遠期佛果，不求灰滅，但為二乘自現滅度，於三乘中，其中、下二乘示方便近果（涅槃），雲「而現滅度」。</p>
            <p>峻公二解，初約能化，雖法身常住，權應小乘故，前入涅槃相是也。後約所化，為小機與小果（二涅槃），准《唐》雲「不樂入二乘涅槃」。後義為勝。</p>
            <p>又依今文，雖於中下示現滅度，約其自證，以得法身平等，故下說言「得平等法」也，雖已得平等法身，而中下現滅度者，為善立方便故，此正彰前所列聲聞眾神通已達之義，思之。</p>
            <p>問：三乘並是方便，其權小菩薩亦期涅槃，何故但說中下滅度耶？</p>
            <p>答：此應分別，權小菩薩期涅槃與二乘無異，故攝之於二乘，說中下滅度。又可，小乘教中，有菩薩而未具足正化二乘教故，其菩薩攝二乘中，說中下滅度也。顯示三乘者，於其中、下乘，更加菩薩上乘為三乘，此之菩薩上乘者，即是聖道大乘，而非權小菩薩。《華嚴》〈賢首品〉雲「或現聲聞小乘門，或現緣覺中乘，或現無上大乘門」是也。無上大乘門即是菩薩大乘，非小菩薩也，然則，善立方便，顯示三乘中攝中、下及聖道大乘。</p>
            <p>望之根本經，則為權化方便，故雲「聖道權化之方便」，其是由之乎。又下卷中、下合為聲聞乘，菩薩上乘為一，說為聲聞（中、下）或菩薩（上乘）二乘，此從合也。今文從開，故雲「顯示三乘」，此之小乘（中、下）、大乘（上乘）說善立方便，則知聖道大乘，皆是為真實之利、權假方便也。既其然，則「方便」之言廣被三乘，滅度唯局中、下二乘，須知此意也。</p>
            <p>又依經末，于菩薩上乘中更開聖道一乘，故雲「諸佛經道難得難聞，菩薩勝法、諸波羅蜜得聞亦難。」流通開之，序分合之說三乘，正宗複癒合之，說聲聞或菩薩二乘，《行卷》二乘、三乘之名本于此等文，學者思之。</p>
            <p>第七證入平等</p>
            <p>亦無所作.亦無所有.不起不滅.得平等法.</p>
            <p>舊解二義：一雲：承前三三昧來，謂一切法無自性故，亦無所作是空。乃至因緣相亦無，故雲「亦無所有」，是無相也。空無相，故無可願求，故不起不滅，得此三三昧，故證入平等法。</p>
            <p>一雲：承善立方便來，善立方便無所作，顯示三乘無所有，而現滅度，不起不滅，得平等法，平等法者，得諸法實相也。（《梵響》後義）</p>
            <p>後解為優。釋文亦異說。</p>
            <p>或雲：「亦無所作」廢上四句。（善立等）種種方便示現，而不動三三昧，故無所施為，故雲「亦無所作」。後句拂「亦無所作」一句，雖體寂無作，不滯無之相，雲「亦無所有」，不起遮，無所有，無滅遮，無所作，平等平等，言思路絕，以無得為得，名「得平等法」。（《會疏》）</p>
            <p>或雲：前句（無所作、無所有）修不可得故，（無修造之遮）後句（不起不滅）性不可得故，修性平等，稱體起用，不但空，空體亦空，此空平等，不生不滅而滅，終日生滅亦不妨不生不滅。雖現二乘涅槃，不失平等法身，此之平等法身證入處，具足無量總持諸三昧等。（是二）</p>
            <p>或雲：「亦無所作」者，空一切用，「亦無所有」者，空一切體，「不起不滅」者，明常住法身。（《要解》）</p>
            <p>三解中第三義為優。私按：善立種種方便，施作種種佛事，而亦無實所作，常住三昧，故雲「亦無所作」。顯示三乘，而無有二乘、三乘，故雲「亦無所有」。於中下示現滅度，而即是不生不滅，故得平等法，為寂滅平等法身。曇師雲：「法身非作，非非作，亦非相，非無相。」此意也。</p>
            <p>「得平等法」者，即是寂滅平等之法，淨土菩薩得此法，故名「平等法身」，此菩薩得報生三昧，能一處、一念、一時遍十方世界，種種示現，種種教化眾生，常作佛事云云。此為還相回向之益，可知。（已上師說）</p>
            <p>第八念惠總持。</p>
            <p>具足成就.無量總持.百千三昧.</p>
            <p>《唐譯》雲：「得無生無滅諸三摩地，及得一切陀羅尼門。」</p>
            <p>「無量總持」者，陀羅尼，此雲「總持」，總持，慧也，三昧，定也，定力發慧所得說為「陀羅尼」。</p>
            <p>《探玄》十七（廿紙）雲：「《智論》以定慧為體，《佛地》、《瑜伽》增上念慧為性，以慧照法，念憶持故。」</p>
            <p>《大論》第五（七）雲：「陀羅尼，秦言能持，或言能遮，能持者，集種種善法，能持令不散不失，譬如完器盛水，水不漏散。能遮者，惡不善根心生，能遮令不生，若欲作惡業，持令不作，是名『陀羅尼』。」又廿八（十八）雲：「菩薩得是一切三世無礙明等諸三昧，於一一三昧中，得無量阿僧祗陀羅尼。如是等和合名為五百陀羅尼門，是為菩薩善法功德藏，如是名為『陀羅門』。」（文）</p>
            <p>當知：廣說無量阿僧祗陀羅尼，故雲「具足成就無量總持」也。</p>
            <p>「百千三昧」者，梵「三摩地」，或雲「三摩提」，此雲「等持」，等者，正也，正持心也，持謂持諸功德也。（《應音》）又離昏沈、掉舉名之為「等」，令心住一境性說以名「持」。（《苑音》）</p>
            <p>《大論》廿八（十九）：摩訶衍中，從首楞嚴三昧乃至虛空際無所著解脫三昧，又如見一切佛三昧乃至一切如來解脫修觀師子頻呻等無量阿僧祗菩薩三昧等，如是等諸三昧，無不具足，故雲「具足成就百千三昧」。今此菩薩得如幻三昧，顯示三乘，而內得平等法，能具足三昧陀羅尼門功德也。</p>
            <p>又《大論》廿八（二十）：「問雲：陀羅尼門、三昧門為同為異？若同，何以重說？若異，有何義？答雲：三昧但是心相應法也，陀羅尼亦是心不相應，是心不相應陀羅尼，是心不相應者，如人得聞持陀羅尼，雖心瞋恚，亦不失常隨，人行如影隨形，是三昧修行習久後能成陀羅尼，是諸三昧共諸法實相智慧，能生陀羅尼。禪定無智慧如杯瓶，若得實相智慧，如杯瓶得火燒成熟，能持菩薩三世無量功德。」又雲：「陀羅尼世世常隨菩薩，諸三昧不爾，或時易身則失等。」（文）</p>
            <p>第九不斷辨才</p>
            <p>諸根智慧.廣普寂定.深入菩薩法藏.得佛華嚴三昧.宣暢演說一切經典.</p>
            <p>由念惠總持得此不斷辨才。「諸根」者，淨影雲「信等五根」，憬雲：「諸根者，六根清淨，此諸菩薩位十地，已得自在，六根互用故。」此釋為優。諸根為外，智慧為內，故得諸根互用自在。</p>
            <p>「廣普」，大義，「寂定」，寂靜義，《唐譯》雲「廣大諸根辨才」，今文智慧寂定能生辨才之意。</p>
            <p>「深入菩薩法藏」者，上言「入佛法藏」者，明從果向因，此「入菩薩法藏」者，聖道大乘也，從因向果之法，總名「菩薩法藏」。今謂：陀羅尼三昧能含藏菩薩一切功德法，故名「菩薩法藏」。何以言之？《大論》二十八（十八）雲：「菩薩得是一切三世無礙明等諸三昧，於一一三昧中，得無量阿僧祗陀羅尼，是為菩薩善法功德藏。」（文）善法功德藏即是菩薩法藏故。</p>
            <p>「得佛華嚴三昧」者，顯普賢行德齊果海，《唐譯》雲「佛華三昧」，即是普賢所入定，如《探玄》十七（十紙）釋。得此三昧，故得不斷辨才，宣說無盡契經海無盡時也，霖師雲「應上皆遵普賢之文」。《華嚴》三十七經文曰普賢菩薩所入定名『佛華嚴』。」《探玄》引此文，釋普賢所入定用：「宣暢演說一切經典，是乃用，非以華嚴三昧為用。」（文）</p>
            <p>《探玄記》雲：一釋名者，以因行華嚴感果相，令顯著故。二體性者，法界行門，心海為體，以等持廣大無限量故。（釋名普賢因分之行，嚴十佛自境界果，體性因分，心海為體，故海印無限量。）</p>
            <p>《八十華嚴》第五十三〈離世間品〉雲：「爾時普賢菩薩摩訶薩入廣大三昧，名『佛華嚴』。」（文）又雲：「一切自在難思議，華嚴三昧勢力故，如是如是。」（文）</p>
            <p>《法界記》雲：「言華嚴三昧者，解雲：華者，菩薩萬行也，何者？以華有生實之用，行有感果能，雖複內外兩殊，生感力有相似，今即以法托事，故名『華』也。嚴者，行成果滿，契合相應，垢障永消，證理圓滿，隨用贊德，故稱曰『嚴』也。三昧者，理智無二，交徹鎔融，彼此俱亡，能所斯絕，故雲『三昧』也。亦可華即嚴，以理智無礙故，華嚴三昧以行融離見故；亦可華即嚴，以一行頓修一切行故，華嚴即三昧，一行即多而不礙一多故；亦可華嚴即三昧，以定亂雙融故；亦可三昧即華嚴，以理智如如故。如是自在，無有障礙，或定或亂，或即或入，或智或理，或因或果，或一或異，性界實德，法爾圓明，應如理思，絕於見也。</p>
            <p>此雲何知？按《華嚴經》雲：『一切自在難思議，華嚴三昧勢力故，如是如是。』廣如經辨。此解行為言名為『華嚴三昧』，如其據果，亦名『海印三昧』，此即同時前後為名，頓現互融為目，猶如大海現四兵像，像類各差，頓現前後，然即像形非一，水竟不殊，即水而湛然，水即像而繁雜曆然，前後始終難源，宛爾繁興，寂然無相，齊頭頓現，隱顯難知，互入無羈，鎔融絕慮。此雲何知？按《華嚴經》雲：「如是不思議，思議不可得，深入不思議，思非思寂滅」等，廣如經辨云云。</p>
            <p>第十得念佛定</p>
            <p>住深定門.悉睹現在無量諸佛.一念之頃.無不周遍.</p>
            <p>《唐譯》雲：「具一切種甚深禪定，一切諸佛皆悉現前，於一念中，遍遊佛土，周旋往返，不異其時。」（文）</p>
            <p>淨影雲：「住深定門，起行所依，無心往來，直以三昧法門力起，故須住定。下明起行，（「悉睹」下）悉睹現在等，攝行寬廣，一念之頃等，起行速疾。」</p>
            <p>憬興雲：「通既事德，所依之定必非理定故。（斥影雲所依理定也）睹無量佛，應非一念故，如其次第，今即通所依定無境不觀，故雲『深定』。睹諸佛者，即天眼通，一念遍者，即神境通等。」</p>
            <p>今謂：《般舟經》雲：「是四眾不持天眼徹視，不持天耳徹聽，不持神通到其佛剎，不于此間，終生彼間，便於此坐見之。佛言：四眾於此間國土念阿彌陀佛，專念故得見之。即問：持何法得生彼國？阿彌陀佛報言：欲來生者，當念我名等。」《經》既言不持天眼神通，興師何雲以通力到視乎？既非通之所依，何為事定耶？淨影雲「三昧法門力」，能順經文。《唐譯》雲「一切種甚深禪定」，一切種者，謂一切種智，全理之事，故雲「甚深」，何偏事定耶！</p>
            <p>今按：此深定門元是出佛願，下第四十五願雲：「聞我名字，皆悉逮得普等三昧，住是三昧，至於成佛，常見無量諸佛。」此三昧傍通觀佛，正在弘願念佛，故雲「聞名皆得」。韋提見無量壽佛，阿難禮見彼佛，亦莫非斯願益，大師立為「見佛增上緣」。由此言之，住普等三昧曰「住深定門」，此三昧彌陀智願之所成，甚廣無涯底，故雲「深禪定」，悉睹、周遍是其業用，應知。</p>
            <p>從來遊諸佛土中有十德，結歸念佛三昧。一念之頃周遍無量佛土者，所到一乘清淨無量壽世界故，結歸念佛三昧也。</p>
            <p>第一明遊諸佛土益竟。</p>
            <p>第二入無佛處益有三：一能拔八難，二三業德化（「分別顯示」下），三為不請友（「為諸庶類」已下）。初能拔八難者：</p>
            <p>濟諸劇難.諸閑不閑.</p>
            <p>淨影雲：「濟諸劇難，諸閑不閑，扶人離苦，難別有八：三途為三，人中有四：</p>
            <p>一盲聾喑啞，二世智辨聰，三佛前佛後，四郁單越界。天中有一，謂色界中長壽天難。此八難中，三途為劇，菩薩濟之，人天苦微，名曰『諸閑』，菩薩勤化，故雲『不閑』。」（文）此意謂濟諸劇難及諸閑，而菩薩不閒暇之義也。</p>
            <p>嘉祥雲：「閑者，濟心中劇難人，言其伏煩惱，故雲『閑』，不閑者，外凡之人為煩惱所使，故雲『不閑』也。或雲不閑是人，閑是天也。」（閑為閑安之義）此意濟劇難、諸閑及不閑之義也。</p>
            <p>法位雲：「二乘於救生閑，大士則不閑；凡夫于修閑，大士則不閑；又二乘凡夫於無上菩提閑，大士則不閑。」（此閑為等閒之義。憬興破曰：若如所言，應說懈怠精進，閑即閑處，必非懶惰故。）</p>
            <p>有說：（《興疏》所舉）劇難即八難也，此中阿鼻受苦無間，故雲「不閑」，餘七名「閑」，菩薩以能救名「濟」。（興破雲：此亦不然。說何名餘七，若說後七難名閑者，即七地獄應非不閑，閑所攝故，若說七地獄名閑者，即八寒獄亦非二攝，菩薩救濟應非遍故。）</p>
            <p>又義寂雲：「人天趣中非難處者名為『諸閑』，以容能起諸聖道故，墮難處者名為『不閑』，以無容起諸聖道故。」（文）</p>
            <p>憬興雲：「八難名為『劇難』，兼非想天，更有業、惑二種障者，名為『不閑』，（不安義）若非八難及無二障，皆曰『閑』等。」</p>
            <p>此等諸師中，解「劇難」淨影為穩，（三途八難總別意也）興從之。解「閑、不閑」者，淨影等諸師皆未穩，但義寂為穩矣，望西用憬興，亦非也。《略箋》意三惡趣為「劇難」，上界之定地名為「閑」，以閑靜故，欲界之散地名為「不閑」，以散亂故，即救攝六趣之險難也。《會疏》三途為「劇」，八難為「難」，「諸閑不閑」同《略箋》，《梵響》亦據之。</p>
            <p>古師皆「閑、不閑」釋未穩。《音義》者解得「閑、不閑」之義雲：「閑謂間暇」，《應音》廿四（三右）雲：「鼻至迦，此雲間。」《說文》：「間，隙也。」</p>
            <p>《琳音》廿八（十五）：應師雲：「八無暇言此八難之時，無有閒暇可修道業也。」又十八（十三）曰：無暇，《賈注國語》雲：暇，閑也，安也。舊譯經或雲「八不閑」，或名「八難」，其義一也。今按大藏《大威德陀羅尼經》（隋闍那崛多譯）三（十一）雲：「彼等五類（次上雲龍、夜叉、餓鬼、鳩槃荼諸眾），如來不為說聖諦，何以故？彼等眾生墮不閑處。」又《持心梵天所問經》（法護譯）二（十二）雲：「無有惡趣勤苦之患，亦無八難不閑之處。」（文）閑，何間切，濁音間，通作閑，按：劇難、不閑，三途、八難，舊解非。（已上）</p>
            <p>今謂：「劇難」者謂三途，劇，甚也，難，患也、陀也、憂也、苦也。三惡道是苦難甚，故出劇難，猶如言「三途苦難」也。八難處名「不閑」，無有閒暇可修道業故，亦名「八不暇」。三途八難者，是總別為言耳，除八難，一切人天總雲「諸閑」。</p>
            <p>《唐譯》雲：「于難非難邊，能了諸邊。」（邊者處也，於者境也）彼三途八難合為「難」，「非難」是即諸閑也。</p>
            <p>《八有暇無暇經》雲：「爾時，世尊告諸苾蒭曰：汝等當知，於此世間，寡聞無識凡夫之類，常說無暇、有暇之言，然不了知，雲何無暇？雲何有暇？吾今為汝分別開示，汝等諦聽，善思念之。若諸有情，欲住聖行，修善法時，有其八事無暇修習，乃至有人生在中國，而所受身諸根具足，了善惡言，乃至生極正見，汝等苾蒭當知，是人有暇修習云云。」</p>
            <p>「閑、不閑」以之可知。</p>
            <p>二三業德化</p>
            <p>分別顯示真實之際.得諸如來辨才之智.入眾言音.開化一切.超過世間諸所有法.心常諦住度世之道.于一切萬物而隨意自在.</p>
            <p>前名入無佛處救濟，已下明其救濟相，此乃明入無佛處三業自在德化，於中有三：「分別顯示真實」至「開化一切」，初明口輪德。</p>
            <p>「分別顯示真實之際」者，際者，究竟邊際名為「際」，《大論》三十二雲：「如、法性、實際，是三皆是諸法實相異名。」（文）實相妙處盡理至極雲「際」也。若依小乘，偏真為實際；若依漸教，以離二邊為真實際；若依聖道實教，諸法實相為真實際；若依淨土，光闡道教為權方便，誓願一佛乘為真實際，一實真如海故。聖道守理而非唯理，淨土以事而非唯事，于眾生所入，則雖有事理、空有不同，而從諸佛咨嗟見之，則惟此誓願一佛乘、一實真如海為真實之際，此菩薩順諸佛咨嗟故，如是分別顯示言說，無滯開化一切也。</p>
            <p>「得諸如來辯才之智」等者，末教則因同於果為得佛辨才，若依根本教，但說一字，亦為得佛辨才，傳如來如實言故。不但此菩薩爾，凡夫說亦同諸佛辨才，讚揚佛慧功德，開化十方有緣而已。</p>
            <p>淨影以四無礙智釋辨才智，《會疏》三（三十六左）明四七辨，可往見。</p>
            <p>內得辨才智，故入眾言音，能開化一切，歎辨才德，《會疏》引《密迹經》云云。此菩薩能入種種言音，能說法開化，此歎口輪德也。淨影雲：「入謂解也，謂解眾生種種言音，用之起說，開化一切。」憬興雲：「得解言三昧，起法說故，入者解也。」（文）淨影約所化，憬興約能化，各據一義也。</p>
            <p>「眾言音」者，約處，有處處言音異，約類，有人、天、鬼、畜等言音異，解入一切言音，應順一一可解，開化一切也。</p>
            <p>有說：入眾言音者，應于濟諸劇難、諸不閑，何者？如此眾生不受佛化，而今隨其言音，隨類開導，則皆悉靡不得利矣。《稱讚大乘功德經》雲：「傍生鬼等，亦聞如來以隨類音而說法。」（文）《妙法決業障經》亦同之。（《渧記》）</p>
            <p>「超過世間諸所有法，心常諦住度世之道」者，次明身輪德。</p>
            <p>《唐譯》雲：「超過世間一切之法，善知一切出世間法。」（文）</p>
            <p>「世間諸所有法」者，有為、可毀壞名「世間」，依正、善惡、因果等一切有為諸法言「諸所有法」也。菩薩能知一切三界虛妄，而行世間不舍，故雲「超過」。</p>
            <p>「度世之道」猶言出世道，《華嚴》〈離世間品〉別譯名《度世經》，可准知。下經言「可得度世泥洹之道」，故出世無為法名「度世之道」，出有為證無為而不著無為，故雲「諦住」，此菩薩心常住無住處涅槃雲「心常住」也。</p>
            <p>「于一切萬物而隨意自在」者，後明神通輪德。</p>
            <p>夫心有拘累，則於一切萬物不自在，二乘凡夫心為物所轉，菩薩達無性離縛，故物為心所轉，此菩薩于依正等一切萬物，隨心變轉，利益眾生，如彼須彌內芥子，四大海入一毛孔，神通自在也。</p>
            <p>霖師雲：「此間文明常、樂、我、淨四德，『超過世間』者淨德，《論》以勝過三界道為清淨功德故；『心常諦住』者常德；『度世之道』者樂德；安樂之法故；『于一切萬物而隨意自在』者我德，以八大自在為我義故。」</p>
            <p>三為不請友有三：標、釋、結。（此下分科依《祥疏》）</p>
            <p>為諸庶類.作不請之友.</p>
            <p>初標。庶，眾也，類，種各肖似也，猶如言「眾生」。「不請之友」者，《影疏》二義云云。《維摩經》曰：「眾人不請，友而安之。」肇公曰：「真友不待請，譬慈母之趣嬰兒。」淨影《維摩疏》一本（廿三）雲：「解有二義：一所化眾生無機感聖名為『不請』，菩薩強化為作因緣名『友安之』。二所化眾生雖有道機，無其樂欲，不知求聖，名為『不請』，菩薩隨機而為強化，名『安之』。」（文）與今《疏》同。</p>
            <p>師說雲：上文「於此中下而現滅度」者，總通上諸聲聞，示皆是自在化菩薩，一切大聖神通已達故。從此下文別密就阿難，兼彰自在化之德。言「荷負群生，為之重擔」者，是同體大悲。諸經簡阿難有學，（《大品經》等）今經無簡，總括雲「神通已達」，今文密顯阿難德：一重擔眾生德，下文雲：「但為將來眾生，故問斯疑。」是至法滅百歲眾生為阿難重擔故。二受持法藏德，《經》雲「受持如來甚深法藏」，《唐譯》雲「能持一切如來法藏」，即聞持三世一切如來法藏也。多聞歸一聞，一聞即是「聞其名號」，下文請雲「願樂欲聞」，應此請說本願生起本末，阿難聞本願名號本末竟，信心歡喜，慶喜之名出於此，由受持法藏，護佛種性，使不斷絕。三湣念眾生德，文雲「湣念眾生，演慈辨」，下文雲多諸饒益，以真妙辯才問慧義，開顯出世本懷者，演慈辯才德也。四開智慧眼之德，文雲「授法眼」故，阿難聞持此法，使開一切眾生法眼故。五閉塞惡道德，文雲「杜三趣、開善門」故，橫截五惡趣，自然閉杜三趣門，必得超絕去，往生安養國是開善門，皆是由阿難開示之德。此五德攝歸湣念眾生德，以同體大悲，假示現阿難身，終顯出世本懷。約佛則佛言「我哀湣，甚于父母念子」，約阿難則「視若自己」，能聞能顯，主伴同住同體大悲，應知。</p>
            <p>二釋中三：一約四弘，二約受持，三約慈悲。今初：</p>
            <p>荷負群生.為之重擔.</p>
            <p>釋中三段全用嘉祥。《祥疏》雲：「釋中有三意，初舉大士四弘誓，以四弘誓荷負於物，故雲『重擔』。」（文）</p>
            <p>「荷負」者，《應音》七（十四）：「何負，古文。」《說文》：「何，擔也。」《諸書》：「胡可切，何，任也。」今皆作「荷」也，重物在背為「荷」，在肩為「擔」。荷擔眾生是不舍眾生之義，謂以眾生無邊誓願度荷擔眾生也。</p>
            <p>「重擔」者，《勝鬘經》曰：大地持四重擔：一者大海，二者諸山，三者草木，四者眾生乃至廣說，譬菩薩大悲誓願荷負眾生，《大法炬經》、《會疏》（三十八左）引云云。</p>
            <p>二約受持</p>
            <p>受持如來甚深法藏.護佛種性.常使不絕.</p>
            <p>此約受持釋不請友。祥雲：「只以住持佛法，欲使如來法藏不絕，佛種不斷故也。」（文）</p>
            <p>「受持」等者，影師約勝解：如來藏性是如來甚深法藏，暗障除，現己心，故曰「受持」等。今謂：約理性者非經意，《唐譯》雲「能持一切如來法藏」，不言「甚深」，明知非理性。憬興破雲：「此恐不然，如來藏性既是真體也，必不可言『受持法藏』故，既雲『法藏』，亦雲『受持』，即知教法，非佛性也。嘉祥為教法者，順經意也。」</p>
            <p>今「甚深法藏」者，純圓大乘甚深經典也，受持者，自念受，能為他解說，為受持，由受持佛法藏，護持佛種性。《大論》雲「於無佛處讚歎三寶音」，三寶音者，即是受持宣說佛法藏也，眾生由之植善、發智、成德、契理，故三寶種子傳傳相繼，常使不絕。天親雲：「何等世界無佛法功德寶，我願皆往生，示佛法如佛。」亦此意也。</p>
            <p>「護佛種性」者，佛法種子也，謂由教行為緣，（由教起行）下佛種子于眾生心田，而生（生，私按當作「有」字）正覺之芽起，護養不絕，終得覺果。峻公（三十九左）四解，修性並通。霖師雲：「上入法藏約自性，今受持如來法藏約住持弘化，所望各異，非煩重也。」</p>
            <p>三約慈悲</p>
            <p>興大悲.湣眾生.演慈辯.授法眼.杜三趣.開善門.</p>
            <p>《唐譯》雲：「哀湣有情，能開法眼，閉諸惡趣，開善趣門。」</p>
            <p>《祥疏》雲：「次舉慈悲德為釋，（釋不請友）『興大悲、湣眾生』者，明拔苦因果，『演慈辯、授法眼』明與樂因果。」（文）</p>
            <p>淨影亦約慈悲，悲湣眾生起悲心，慈辯、授眼起慈心，依慈起說名「演慈辯」，教法生解名「授法眼」。「杜三趣」等者，顯前悲心益，杜謂塞也，離惡杜三趣修福，故開善門也。此約通途，若約別途，入煩惱稠林，名為「興大悲」，惠以真實之利，名為「慈辯、授眼」，眾生如盲，菩薩悲哀，與名號開法眼，名「授法眼」。「杜三趣」等二句明慈心益，「杜三趣」者，下文「閉塞諸惡道」與之同，即是「橫截五惡趣，惡趣自然閉」之意也；「開善門」者，下文「通達善趣門」與之同，即是「必得超絕去，往生安養國」之義也。（已上）</p>
            <p>釋不請友三節竟。</p>
            <p>三結不請</p>
            <p>以不請之法.施諸黎庶.如純孝之子.愛敬父母.于諸眾生.視若自己.</p>
            <p>結前諸文，中有三，初二句正結上。</p>
            <p>《祥疏》雲：「『以不請之法施諸黎庶』，結也。『黎』之言民也，『庶』言眾也。」（文）（《選注》雲：黎庶，眾民也。）</p>
            <p>「以不請之法」者，彼不請求，強與法，名「不請法」。又可，以上所明弘誓、受持、慈悲等法，是為不請之友之法，今以此法普施三途、八難、閑、不閑群類，故曰「以不請」等。又可，不請之法即是名號，以其體大慈悲，故施與此法，名為「不請友」也。此正結上也。</p>
            <p>「如純孝之子，愛敬父母」二句次開譬。</p>
            <p>《祥疏》雲：「『如純孝之子』下譬不舍眾生之心。如純孝之子，遂慈悲母也。」純孝者，《應音》「純謂精一也」，《爾雅》雲「純，大也」，《爾雅》曰「善事父母為孝」，《左傳》「穎考叔，純孝也，愛其母，施及莊公。」《注》曰「純猶篤也」。</p>
            <p>「愛敬」者，親念為「愛」，恭尊為「敬」，孝子之事父母也。《會疏》意喻顯不待求，而應不請之義。今不取之，依嘉祥意，譬荷負群生，心無暫舍，菩薩大悲心不舍眾生，如純孝之子，愛敬慈父母，心無有舍時，此乃喻顯上荷負重擔大悲心也。</p>
            <p>「于諸眾生，視若自己」者，後合也，合於同體大悲不舍眾生，為強顯悲心不舍之義，有此合文。謂父子本分，體豈可離乎！以合同體大悲。古人雲：名與身孰親，身與寶孰多，其至親不過己身也，己身實不可舍，菩薩同體大悲不舍眾生，視諸眾生若自己，眾生同體故，此明攝生至厚。</p>
            <p>大門第三：結德齊果門</p>
            <p>一切善本.皆度彼岸.悉獲諸佛無量功德.智慧聖明.不可思議.</p>
            <p>此結入無三寶處，及遊諸佛國、三種自在化之諸德。</p>
            <p>「一切善本，皆度彼岸」者，上所舉諸德，八萬四千諸波羅密諸德，齊果界故雲「皆度彼岸」。影雲「度猶到」。《大論》十二（初）雲：「若能直進不退，成辨佛道，名『到彼岸』。」（文）彼岸，涅槃也，一切行至此得成就故。</p>
            <p>「悉獲佛德」者，明得如來福莊嚴，「智慧聖明」者（權實），明得如來智莊嚴。（淨影，憬興同之）如是福智二嚴具足，故齊果門，從果向因菩薩故。</p>
            <p>大門第四：總結</p>
            <p>如是之等菩薩大士.不可稱計.一時來會.</p>
            <p>「如是等」者，指上所明具足廣略功德八相及自在化等諸德之菩薩，雲「如是」等。「不可稱計」者，結數。</p>
            <p>淨影雲：「此等悉為影響顯法，故皆來會，為法心同，故來一時。」（文）</p>
            <p>峻公雲：「至人應時，如回應聲，同時十方雲集，故雲「一時來會」也，用不隨情。然一時來會文雖屬菩薩眾，而意通聲聞眾，彼亦還來穢國聖眾故，皆是二十二願所使然，大聖神通已達之諸聖，及皆遵普賢之大士，共一時來莊嚴此會，以顯出世本懷，與餘經列眾天淵耳。況寄列眾德，顯一代八相，信一代經中奇特最勝之妙典哉！」</p>
            <p>上來教起因緣分已竟。（證信序）此下第二明請問發起分。（發起序也）</p>
            <p>淨影三對以六重釋發起序，一現相起發、（如來相）阿難請問對。二如來審問、（汝為自請他）阿難實答（我自問）對，三如來欲許、阿難奉敕（願樂欲聞）對。</p>
            <p>嘉祥分為五段。憬興《疏》中（十一左）「爾時世尊」（佛現相一段）至「光顏巍巍」第二說經因起序也，「尊者阿難承佛聖旨」已下，第二問答廣說分中有六：一問佛顯相，二審問所以，三彰問自請，四歎問敕許，五阿難欲聞，六如來廣說。是為正宗。</p>
            <p>此由阿難請問如來說正宗，阿問為序，佛答為正乎？故「阿難承佛」已下屬正宗意也。然恐未順文，其問屬序者，諸經有例，如上辨，文既如來敕聽許說言「今為汝說」，故阿難奉之，言「唯然，願樂欲聞」，故如來正開正宗，序、正文分明，是故今順淨影等古師，「爾時世尊諸根」至「願樂欲聞」，序中第二，為請問發起分，此中有五：一如來現相，二阿難請問，三如來審問，四阿難奉答，五如來正答。</p>
            <p>爾時.世尊諸根悅豫.姿色清淨.光顏巍巍.</p>
            <p>此四句一，明如來現相。</p>
            <p>「爾時」者，佛將說斯法門之時，六事成就，正有此時，即是機緣淳熟，將通暢出世本懷之時也。凡諸經發起，或放光明，或現神力，或乞食、獻蓋等，其緣非一，今即異彼，唯當聲聞菩薩眾一時來會時，世尊現異常相，阿難請問發起，正開顯出世所懷也。所列二眾，皆是淨土還來菩薩，遵修普賢之人，集在此會。教主世尊住於本地法身別德，約因則普賢之德，約果則行如來行，能所且分，俱是莫不出於願心莊嚴，今經冠乎一代，燦然可睹矣！</p>
            <p>《如來會》及《莊嚴經》闕略此現相一段，而述阿難請問。《漢譯》雲：「于時佛坐思念正道，面有九色光，數千百變，光甚大明。」《吳譯》同之。此現相起所住道，而為起發阿難啟請，由啟請，如來顯出世本懷，然則其本唯別德耳。</p>
            <p>「世尊」者，梵「路伽」名「世」，「那伽」名「尊」。（《仁王祥疏》）《琳音》一（六左）曰：「《大智度論》雲：如來尊號有無量名，略而言之有其六種，『薄伽梵』是總稱也，義曰眾德之美、尊敬之極也。古譯為『世尊』，世出世間鹹尊故。」（文）</p>
            <p>然余經安別號，此經特不置別號，不但此文，一經始末亦皆然，釋迦即彌陀，彌陀即釋迦，二尊分而不分故，此乃與諸經教主異，此為人異；（是一）諸根悅豫等，此為相異；（是二）阿難所念五德，此為德異；（是三）開顯惠施本意，此為說異。（是四）如是四異，諸經中無有其一，故雲「未曾瞻睹」，可知。</p>
            <p>「諸根悅豫，姿色清淨」者，明其總身喜相，「光顏巍巍」，別顯面顏異常。興雲：「有色諸根皆顯喜悅，以表淨土快樂等。」今謂：「悅豫」，應法師引《爾雅》雲：悅豫，喜樂也。《苑音》雲：豫，餘據切。《珠叢》曰：心安和說謂豫也。佛將通暢所懷，故有此喜樂相。祥雲：「佛開發宗，先將說淨土，勸物修取，（取字恐因字乎）示有欣悅之狀，故雲『諸根悅豫』。」影雲：「喜有兩義：一念彌陀佛所成行德，可慶故喜；二念眾生得益時至，故生歡喜。」二師大同。</p>
            <p>「姿色清淨」者，影雲：「示現喜色，色無慘戚，故曰『清淨』。」此釋未可。祥雲：「姿之言美也，清淨之言光顯也。」興雲「姿者，妙也。」今按《琳音》「儀皃也」。《唐譯》雲「身色諸根悉皆清淨」等，是知總身光耀顯赫，故雲「姿色清淨」。又《唐譯》不雲「諸根悅豫」，唯此經雲「悅豫」，此喜樂相而非欣笑，（《略箋》、《會疏》等）故不可例《大品》舉身微笑等而解也。</p>
            <p>「光顏魏魏」者，此合下無量壽佛威德魏魏等意。釋迦全本地別德現相，故言「魏魏」者，謂盛德高顯也，此通諸相，而今顯面顏異常。《維摩經》等贊佛偈初言「目淨修廣如青蓮華」，先舉面目者有其例。又《影疏》分光巍巍、顏巍巍，配上「諸根」二句，恐未可也。（望西「光顏巍巍，非重顯上喜相、喜色。准下偈，光巍巍者，佛光炎明，無與等也，顏魏魏者，佛身尊特，超世倫也云云。」非重顯上者異淨影，分光、顏巍巍者似影）</p>
            <p>又複，當知法華眉間毫光照萬八千土等，又寂滅道場虛空為座之身等，其德浩浩，與今經不相比類，此是二門教義，所以相別也。聖道外嚴為本，淨土內嚴為勝，外嚴為本，故說教主，或雲「周遍法界」，或變娑婆為微妙淨土，說言「普佛世界六種震動」等。今經內嚴為勝故，《漢》說雲：「佛坐思念正道，面有九色光，數千百變，光甚明」，此經唯言「諸根悅豫」等耳。然阿難見其內德，故雲「未曾瞻睹乃至我心念」等，今日世尊住本地本身別德，故用真妙辯才問斯慧義也。聖道從外制內，故舍家棄欲為本，淨土不拘外相，內蓄佛智回向信樂，雖蓄此信，與未信已前無別，從其內德而言，非是凡數攝，五種嘉譽由茲而起，如所說法，能說教主亦然，故不可與餘經例釋。</p>
            <p>《要解》雲：「『爾時世尊』已下發容異常，此三身具足應身，現非常歡容也，不可直指為尊特身，如來處處現尊特者，不可言『未曾瞻睹』，雖應身，現未曾有歡容，所以為希奇也。」（文）此斥《會疏》為尊特相。</p>
            <p>今謂：雖應身，非常途，融本應身故，住大寂定而現此相故，豈尊特之相乎！</p>
            <p>二阿難請問中有三：一發問敬儀，二正舉所疑，三結問所為（「去來現佛」下）。初發問敬儀者：</p>
            <p>尊者阿難承佛聖旨.即從座起.偏袒右肩.長跪合掌.而白佛言.</p>
            <p>《如來會》：「爾時，尊者阿難從座而起，整理衣服，偏袒右肩，右膝著地，合掌向佛白言。」（文）《宋譯》大同之。</p>
            <p>《漢譯》雲：「即從座起，更正衣服，稽首佛足」等，正衣服同《唐譯》，今經略之。《吳譯》雲「更被袈沙」者，恐譯誤乎。</p>
            <p>又《漢》、《吳》有「稽首佛足」句，《魏》、《唐》、《宋》略之。又《唐》、《宋》兩譯雲「右膝著地」，不言「長跪」，《漢》、《吳》及《魏》並言「長跪」，是其異也。又諸譯皆缺「承佛聖旨」句，今經特有此句，所以譯文純精也。</p>
            <p>「承佛聖旨」者，聖旨，如來現相旨意也，佛聖旨冥加阿難，令起此問，阿難密承加威力所知見也，然即今經雖阿難發問，本是佛自說也。《大論》雲：「眾生無知佛心，若欲令知，乃至昆蟲，亦能知佛意。」可准知。</p>
            <p>「即從座起」者，《略箋》雲：「長水雲：梵、漢兩儀，聽眾鹹坐，欲有所問，從坐而作，如禮請益則起，更端則起。」（文）</p>
            <p>「偏袒右肩」者，《苑音》三（六左）雲：「袒，唐亶切，露也。」《琳音》十（十七）雲：「案經雲偏袒者，以右髆（髆，輔各切，音博，肩甲）去衣露肉也，彼方謂處敬之儀極也，從衣旦聲。」（文）《舍利弗問經》雲：「佛言修供養時，應須偏袒，以使作事，作福田時，應兩肩現田文相。」《法苑》雲：「偏袒，《律》雲：偏露右肩，肉袒肩露乃是立敬之極。」（文）有雲：「偏袒右肩者，通肩坐座，今立袒也。」（《梵響記》）</p>
            <p>「長跪合掌」者，兩膝著地合掌也。《琳音》十六（八左）曰：「長跪，直良反。」《字書》雲：「東郡謂雙膝跪地曰跪也。」又四十六（八左）曰：「其跪反，聲類跪，跽也。」《釋名》雲：「跪，危也，兩膝隱地體危，跪，也。」（音五，結反）</p>
            <p>《歸敬儀》（《南山》）下雲：「經中多明胡跪、互跪、長跪，斯並天竺敬儀，屈膝挂地之相也。乃至言互跪者，左右兩膝交互跪地。」又雲：「跪者，謂尻不至地，斯正量也。長跪，兩膝據地，兩翹空，兩足指指地，翹身而立者是也。乃至言胡跪者，胡人敬相（《西域記》二明九等）。」</p>
            <p>「合掌」者，《珠林》二十八（十八）雲：「第三明呈恭者，《律》雲：當令一心合十指爪掌供養釋師子。或雲叉手白佛者，皆是斂容呈恭，制心不令馳散，然心便難防故，制掌合而一心也。今禮佛者多有指合掌不合，或有掌合而指開，良由心慢而惰散也，寧開指而合掌，不得合指而開掌，本欲來求福，卻反招慢過。云云」</p>
            <p>然《唐》、《宋》兩譯雲「右膝著地，合掌」等，不言「長跪」。有雲：「言右膝著地、合掌頂禮者，此互跪之分也，今須依本經耳。」（《梵響》）</p>
            <p>有會雲（《渧記》）：「以《略箋》所引經（《經》雲：月天子即從座起，更整衣服，前下右膝，叉手長跪）會異譯文，則庶幾無違乎。然則異譯『右膝著地』者，將欲長跪之前，先下右膝而著地也。今經言『長跪』者，約其終極而已，故兩譯相映，愈成義也。由是思之，今此一段映異譯，則梵本應有『尊者阿難承佛聖旨，即從座起，整理衣服，偏袒右肩，前下右膝，稽首佛足，長跪合掌叉手而白佛言』之語，異譯、今經影略互顯而已，今經但譯出其至要耳。」（已上《渧記》）或其然乎。</p>
            <p>二正舉所疑：於中為二：初申己所見，後彰己所念。今初：</p>
            <p>今日世尊.諸根悅豫.姿色清淨.光顏巍巍.如明淨鏡.影暢表裏.威容顯曜.超絕無量.未曾瞻睹.殊妙如今.</p>
            <p>《唐譯》雲：「大德世尊，身色諸根，悉皆清淨，威光赫奕，如融金聚，又如明鏡，凝照光耀」等。</p>
            <p>《唐譯》略世尊現相，出阿難請問已下者，申阿難所見中自所現相宛然，故略之。今經現相是此中至要，故具譯出示其相。《教卷》引此「今日世尊」已下以證出世大事者依《唐譯》意，《和贊》亦同。又可，阿難慧見，能見所見無二無別故。</p>
            <p>「今日世尊」者，影雲「簡餘佛」，興雲「簡往（已往）來（未來）之言」，此並依「去來現佛，佛佛相念」（興依之）、「得無今佛，念諸佛耶」（影依之雲「簡餘佛」）之文。今佛簡餘佛者至狹，又簡過未為現在佛者通慢耳。</p>
            <p>又峻公言「今日者簡異前後說時」者，猶是似拘別之五時也。</p>
            <p>今謂：下文雲「未曾瞻睹殊妙如今」，明知簡一代諸經之時雲「今日世尊」也。</p>
            <p>「諸根悅豫」等三句，祥雲「先牒所觀相」。（「觀」字恐「現」字也）淨影雲「還舉向前所現」。</p>
            <p>「如明淨鏡，影暢表裏」者，舉譬申己所見，（《本書》所引作「明鏡淨」，與《麗本》同。）文難解，此有多釋：</p>
            <p>一淨影意：表裏者，猶內外。憬興全據之，雲：鏡光外照名為「影表」，即同佛身光明外舒，外照之光顯影暢在鏡內名為「影裏」，亦同所放光還曜佛顏，故雲「表裏」。（《影疏》似有錯簡，故舉《興疏》，望西用淨影，謬解《興疏》。）</p>
            <p>二嘉祥：「影暢」已下三句似為合法，其文雲：「『表』語其形，『裏』明心悅，意謂心器清淨，光影通徹，如鏡清淨，威容顯赫，如鏡明耀，故用『明（容顯）淨（心淨）鏡』為其譬也。」</p>
            <p>三表裏猶背面。《要解》雲：「問：世鏡表雖有光，而不通裏，今何言『影暢表裏』？答：如所問，唯約銅鏡，（斥舊解）如珠寶鏡，（天上珠寶鏡如雲如玻鏡）豈不徹裏乎！此表此經說顯露彰灼離隱顯。」（文）《音義》雲：「舊解表裏為內外者不允。」《會疏》五（四十四）引《華嚴經》曰：「譬如明淨發光金玻鏡，與十方世界等，於彼鏡中見無量剎，一切山川，一切眾生，若好若醜，形類若干，悉於中現。」（文）今明淨鏡者，即是指明淨發光金玻黎鏡，略雲「明淨鏡」而已。</p>
            <p>按背面之義，《西京雜記》雲：「有方鏡，廣四尺，高五尺九寸，表裏有明。」《梁四公子記》雲：「扶南人來賣碧玻黎鏡，廣一尺半，重四十斤，內外皎潔，向明視之，不見其質，以可證耳。」（已上）此亦逐從《要解》，而更考世亦有內外映徹鏡。</p>
            <p>按《唐經》雲「如明鏡」，又下願文雲「猶如明鏡，睹其面像」，此等文未言寶鏡，何以局此而用寶鏡之為乎？</p>
            <p>《渧記》亦從《要解》，更潤色雲：「異譯文中，說『今佛面目光精數百千色，上下明徹，好乃如是』，又說『光曜巍巍，重明乃爾』，此乃上下重重，明徹無盡之佛色相，則喻以珠寶鏡影暢表裏，不亦宜乎！況《莊嚴經》說面色圓滿，寶剎莊嚴，則光顏巍巍中影現寶剎莊嚴相，其猶珠寶鏡中能現森羅萬象乎！映異譯文法喻，可思而已云云。」</p>
            <p>四雲：佛身內外清淨，身心平等，如兩面明鏡，萬像通暢表裏等。（《會疏》）兩面鏡者，奇說耳。若兩面者，何有背面，雲「影暢表裏」乎？</p>
            <p>五雲：影暢表裏，言鏡至明清淨，猶無表裏云云，此未知語路。下文雲「淨若無形，寶砂映徹」者，與今異也。</p>
            <p>六雲：非喻為喻，如言虎有角，世鏡實雖非影暢表裏，假鏡明淨，以顯佛身內外悉清徹，故雲「影暢」也。</p>
            <p>上來諸說學者更擇。</p>
            <p>「威容顯曜，超絕無量」者，合姿色清淨，光顏巍巍。「威容」謂威德容貌身色清淨也。「顯曜」謂光明顯赫照曜，《漢譯》所謂佛身體光耀巍巍，重明光明威神是也。</p>
            <p>「超絕無量」者，容色清淨，光明顯赫，超於一代，不可限量也。是乃光明為主，此明住不可思議光如來別德，此中自具壽德，故下文雲「能住壽命」等。</p>
            <p>「未曾瞻睹，殊妙如今」者，淨影雲「怪今異昔」。《如來會》雲：「從昔已來，初未曾見，喜得瞻仰，生希有心。」（文）今文「未曾」上含「從昔已來」句，從昔已來未曾見如今日者，怪今異昔。《漢譯》雲：「我侍佛已來，未曾見乃爾。」又雲：「我未曾見，有如今日，明好不妄。」《吳譯》同之。諸譯映見，可知文意。</p>
            <p>「殊妙如今」者，此中含「喜得瞻仰，生希有心」之句，即是今日始瞻仰，威容顯曜，超絕無量，生希有心。《漢》、《吳》兩本雲「今佛面目光色，何以時時更變明乃爾乎！」「今佛面目光精，數百千色，上下明徹，好乃如是。」此乃阿難見佛身不思議，怪之生希有心之相也。</p>
            <p>後彰己所念中，初標：</p>
            <p>唯然大聖.我心念言.</p>
            <p>淨影雲：「『唯』是專義，彰己專念，『然』謂爾也」等。</p>
            <p>興破不取，雲：「違世典應對之儀故，今即『唯然』者，應上之言也。」（文）</p>
            <p>《應音》七（十六）雲：弋誰切。《說文》：唯，諾也。《廣雅》：唯然，應也。《禮記》：父召無諾唯而起。鄭玄雲：唯者，應敬之辭也，唯，恭於諾也。《琳音》一（十三）曰：惟癸反。古人雲「唯」，今雲「諾」，一義也。《玄贊》三曰：唯，敬諾之詞，然，順從稱。（文）《會疏》三義中，初二義唯阿難自印定佛所現如是，及佛聖旨令然異耳。</p>
            <p>今謂：「唯然」者，順佛敕，敬諾之辭，乃是從上承佛聖旨文來，所見既承佛威力，由所見起念，所念豈不佛加威力乎！故承佛威力雲「唯然」。然貫思議獨依用淨影者非也。</p>
            <p>「我心念言」者，乃如口言，心中念之，故雲「念言」也。啟佛令知，故雲「大聖」，自宣己心，故雲「我心」。</p>
            <p>二正申所念</p>
            <p>今日世尊.住奇特法.今日世雄.住佛所住.今日世眼.住導師行.今日世英.住最勝道.今日天尊.行如來德.</p>
            <p>（「諸佛所住」者，《影疏》及今家所用本無「諸」字，祥、興所釋本有「諸字」。）</p>
            <p>《如來會》雲：「世尊今者入大寂定，行如來行，皆悉圓滿，善能建立大丈夫行。」（文）</p>
            <p>已下五句今古多義：</p>
            <p>一雲：初句是總，言「今日世尊」，表別所念簡餘佛，故雲「今日」，下餘句例爾，佛所住法超餘人，世所無，故名「奇特法」。後四是別，於別中，初句（世雄所住）自德，即是涅槃，諸佛同住，故雲「佛所住」，於世為雄猛，故名「世雄」；次句（世眼導師）利他，謂四攝等，住此法故，導人見正道，故名「世眼」；第三句（世英最勝）自德，即是菩提，住此無上菩提最勝道，能知諸佛之德，于世英勝，故名「世英」；第四句（天尊行德）是利他，所謂十力、四無畏、十八不共、五眼六通、四無礙等功德，雲「如來德」，行之度物，五天中上，故名「天尊」。「世雄」等四是「世尊」異名也。（淨影）悉如《疏》文。</p>
            <p>今謂：兩重二利，其義何用！住行不分，未可言盡理。</p>
            <p>二雲：（《祥疏》十七右）住奇特法者，十力、四無畏也。安住心于諸佛法，則是住諸佛所住也。雄者是英族之美也，世眼為導師之德，如來以化物為德，故雲「住導師行」，佛道高妙，故雲「最勝」也，如來之德，四天中第一義，故雲「天尊」也。</p>
            <p>今謂：此解擬諸經贊佛偈等，未窺委況。</p>
            <p>三雲：（望西所引義寂）第一妙色功德，相好無偏；第二寂靜功德，護根（根門）拔惑；第三勝智功德，知世非世；第四正行功德，利自他行；第五威德功德，神通遊戲為如來德。以此等義，各得佛名也。</p>
            <p>今謂：此解配釋五號名色、寂靜等五種功德，諸經論中未考所出。</p>
            <p>四雲：（憬興）世尊等是標佛異名，奇特等是釋其義，謂依神通輪，現相奇特，故名「世尊」；安住諸佛平等三昧，制伏眾魔，雄健天，故名「世雄」；能具五眼，引導眾生，故名「世眼」；住四智，獨秀無匹，故名「世英」；第一義天，解知佛性不空義，故名「天尊」。雖有說名德別解，今即以德釋名者，觀此經文，順標釋義故云云。（法位同之）</p>
            <p>望西舉上三義雲：「各據一義，並有其理，然今且可依淨影。」</p>
            <p>五雲：五句中，「世尊」等二字各贊能住人，「住奇特法」等四字各贊所住法，此乃依所住法成能住名。其所住法者，正是下所說選擇本願，其德不可思議，奇妙殊特，為世間極尊，名「世尊」；此法唯佛住之，為世雄傑，名「世雄」；此法非隨他意說，唯隨自意所住住之，雲「住佛所住」；此法是失道者良導，為世間眼目，故名「世眼」；此法是圓頓上乘門，於世出世中無有倫匹，名「世英」；此法是一切如來乘此一如，來成最正覺之德故，為五天中尊，故名「天尊」。然上言「住」，後言「行」者，內證謂住，外應為行，內能住故外行其相，故無相遠。（已上《會疏》取意）此義五句，皆以本願為所住。</p>
            <p>六雲：此五句中，具通總、別意，阿難通諸大乘教起問，其承佛聖旨密意在本願一乘。若論通，第一在所懷法門現異常相，第二大寂定（所住）也，第三大智常照，（世眼）第四寂照不可思議大菩提道（最勝道）也，第五照寂不可思議大圓寂海也；若約密意者，「今日」不謂自圓滿德，唯在彌陀本願。第一彌陀大悲本願成就法門身也，第二法門莊嚴即是法性，第三顯法性緣起願力利益，第四令諸眾生至明信佛智，第五令諸眾生行彌陀威神功德名號也。（已上《梵響》）</p>
            <p>今謂：此解意：于諸師中，高祖惟引憬興釋，故不可舍，是以作通總、密意二義會之。初通之義在憬興，約法相通總故，後密意義在高祖引用意，探承佛聖旨之密意，故設二義，可知。</p>
            <p>七雲：（《要解》）自下五句述如來所行德，異譯不見此文，唯《如來會》雲「世尊今入大寂定，行如來行，皆悉圓滿」等，彼文「大寂定」，此經前四住，彼「行如來行」，此經第五住，「住」是安住不動義，即定故。</p>
            <p>今釋文句，「奇特法」即超世弘願一法，世之所尊重故，「世尊」之名與此應；「佛所住」者，如來所得（光壽無為涅槃）大寶位，於世極雄傑故，「世雄」名應之；今所住即是光明壽命無為涅槃界，又是《小本》所雲「不可思議功德」，憬興雲「普等三昧」最得旨，普等三昧即念佛三昧，故上奇特法指十七願名號，今光明壽命者是體（三大具足體大，壽命無量）相（三大具足相大，光明無量），上與合成名相名體不二唯一法，於不二中分二，所以別稱也。「世眼」等者，「眼」字應「導師」二字，自行暗妙宗，如無目導人故，「導師行」者，即彌陀世尊平等引接，無所遺故，「行」者，接引眾生大行，兆載永劫大行。「世英」者，勝千人曰「英」，應下「最勝」，「最勝道」者，念佛往生一道，於一切方便中，無上最勝故。已上四住即「入門」，下行如來德即「出門」，所謂普賢之德，序約因說雲「普賢之德」，今約果名為「行如來德」，因果不二，故無二無別也。「如來」者阿彌陀佛，久遠實成彌陀佛為釋迦，來廣宣道教，今入本地三昧，說此經故。「佛所住」者，彌陀所住即極樂界，（此依《宋譯》寶剎莊嚴之文）今入極樂界，欲說此經。上四住「入門」，與彌陀無二無別，至行如來德，始知是釋迦，二尊於此分，分能所故且言二，住佛所住為大寂定體，餘三大寂定中分異相耳。次以上四住配五智，又配教、行等五法等乃至廣說。</p>
            <p>今詳曰：異譯中，《漢》雲「坐思正道」，坐思是禪，坐禪思則知其入定也。《吳》雲「息思念正道」，息是止息、禪定，正道者，今譯所雲「奇特法」也。古譯極簡略，而其義自備，至《魏譯》開五句，《唐譯》亦合為二句，其義是同。驗知梵本詳悉，何言異譯不見此文乎！</p>
            <p>又「住、行」二字配為入出二門，其義雖精，名有所濫，前四住大寂定為入門，則入定也，第五為出門，則是可出定，然今非言出定，故以入、出則濫入定、出定，若言自利利他，其義方可。</p>
            <p>又佛所住為前四住體，佛所住者，極樂無為涅槃界，今入極樂界，說此經者，或據《宋譯》「寶剎莊嚴如是功德得未曾有」之文乎！《宋譯》適有此文，餘譯所不言，且如《吉祥天女經》、《一百佛名經》，明佛住極樂世界，觀音說咒，然他末教一任機緣，與此根本經霄壤天別，如經下文明此彼互見，而未言彼此互融，其義應思。</p>
            <p>又五句釋相未明白矣，然高祖《教卷》引用憬興五德之釋（五德之釋，私按：原本是下有「然則宗乘者須依興師釋，峻公等不依興師而設私解」廿一字，則文意明瞭矣）者何也。是以近來《記》大憤之，解釋泛濫無所見。今謂：古師不依興師者大有意。按高祖引興師者，非全據憬興，又非以為注釋。又雖引之，意與彼別也，高祖時世唯有《興疏》，而便助顯真實教，故引以助顯耳。然憬興是聖道權教師，何依彼宗意乎？師雖引彼，而轉為弘願一乘之義用之，此乃引用微意。古師不依彼，而以宗意釋成者，不依彼，而用高祖轉用之意而已，寧恨不依彼哉！學者思之。因明彼此別者，興師意五名為主，五德為此之釋，高祖唯引五德釋文，不引佛名文，由此思之，高祖意五德文為主，欲贊所住佛德，故引助顯也。又復興師約通途釋，今引彰別意，其意可知。</p>
            <p>興師《疏》（中，十三）雲：「泛言『今日』者，即簡往來之言，依神通輪所現之相，非唯異常，亦無等者，故雲『奇特』，即立『世尊』名之所以也。」（文）今引略前十一字，後十二字，所以略，必有別意，興意：「世尊」，佛通號，依神變輪現姿色清淨、光顏巍巍之相，此現相雲「未曾瞻睹」，故雲「異常」，超絕一切世間無量故，一切世間無等此相者，故亦無等，無等故一切世間中之極尊，故名「世尊」。《十輪經》六雲「神通、記說、教誡三種勝輪作用無礙。」《瑜伽》一（初）雲「名神力神變、記說神變、教導神變」，此約通相也。若約轉用意，今日現奇特相，內住彌陀別德威神力故，其相異一代應身常相，融本地別德，故雲「異常」，亦十方三世無等之者，故雲「無等」。有人以「尊特身」解者，未可也。</p>
            <p>「今日世雄，住佛所住」者，住普等三昧，能制眾魔，雄健天故者。現本《疏》作「住諸佛平等三昧」，「故」字下有「住佛住為世雄名之因也」句。興意雲：住諸佛平等三昧，能制伏四魔（《大論》五十六）、八魔（《南本涅槃》二十二，加四倒為八魔）、十魔（舊《華嚴》四十三，四魔加業魔、心魔、善根魔、三昧魔、知識魔、菩薩法智魔六為「十魔」）等眾魔，無魔敵雄健中之天，故名「世雄」也。若約轉意，作普等三昧有異本乎？普等三昧及大寂定並是念佛三昧異名也，三世諸佛皆住此念佛，故雲「佛所住」。今佛為說念佛法門，住念佛三昧，下文雲「今佛念諸佛」是也。此諸三昧中極雄故，能制眾魔，雄健之天，故立「世雄」名。</p>
            <p>「今日世眼」等，《疏》雲：「今即五眼名導師行，佛住五眼引眾生，更無過者，故以導師行釋世眼之義也。」（文）今引略「佛住五眼」一句及後十字。興意雲：佛具足五眼，引導一切，一切世間無過之者，故名「世眼」。若約轉意，佛住大導師行，大導師者，即彌陀世尊，以本願引攝五乘，導之以五眼，下經雲：「肉眼清徹，靡不分了，天眼通達，無量無限，法眼觀察，究竟證道，慧眼見真，能度彼岸，佛眼具足，覺了法性。」（文）是彌陀所成五眼也。</p>
            <p>「今日世英」等，《疏》雲：「最勝道者，即大菩提四智心品，佛住四智，獨秀無匹故，從最勝道立世英名也。」今引略初二句及後二句，興意：大菩提四智品，成所作智、妙觀察智、平等性智、大圓鏡智名「最勝道」，佛住此道，於一切世間獨秀無倫匹，故名「世英」。若約轉意，今佛住彌陀四智，名「住最勝道」。彌陀四智者，下卷雲「不思議智、不可稱智、大乘廣智、無等無倫最上勝智」（文），初佛智總體故，後四為四智。（《興疏》下（三十九）以不思知已下配成所作等四智，可見）彌陀佛智不可思議最勝，為諸佛本地，是名「最勝道」，釋迦住此，說最勝法門，諸佛本地曰「獨秀」，無等無倫故曰「無匹」也。</p>
            <p>「今日天尊」者，《疏》雲：「天尊者，即第一義天，（據淨影，一世天（人王），二生天（四王天等），三淨天（四果支佛），四義天（菩薩解空寂），五第一天，佛解知佛性不空義故）以解佛性不空義故，即唯佛所有，不共佛法名『如來德』，餘聖所無故，以如來德釋天尊名。」（文）興意：五天中之至尊，故名「天尊」，菩薩解空寂，故名「義天」，佛能解佛性不空義，名「第一義天」，解不空義，故能行「如來德」。今所引僅引「天尊」釋二句，不引「如來德」釋，與前所引異者，恐有意乎？按：取彼「天尊」釋，不取彼「如來德」之釋意也。「行如來德」者，釋尊以彌陀威神功德名號濟一切眾生，曰「行如來德」，此乃與興釋別，故但引「天尊」釋，思之。</p>
            <p>因茲不揣庸愚，敢呈一解，後學詳焉。</p>
            <p>先如興師，作標釋相順之解，今依所住德顯能住名，峻公之解為優。初「奇特法」者，如來正覺果德名為「奇特」，奇特之極，至下華光出佛之文彰矣，且如《華嚴》〈性起品〉，一切眾生身中有正覺智，歎之雲「奇哉」，奇則奇矣，奇而非特；又如《法華》〈提婆品〉，龍女成佛，特則特矣，特而非奇。唯此一法最奇最特，何者？經說「眾寶蓮華，周滿世界」等，此蓮華欲言是依，則華外無佛正覺；欲言是正，則說言百千億葉。欲言是因，則如來果上功德；欲言是果，則十方所生妙華。欲言是主，則能含十方三世無量慧；欲言是伴，則唯是如來正覺。欲言是一法，則此中出無量法；欲言是無量，則亦一句名號。奇奇特特，不可稱、不可說、不可思議之法，強名為「奇特法」。今住此法，於十方三世最為至尊，故名「世尊」。此句為總，次三則別開所具（正覺果德）德。</p>
            <p>「佛所住」者，法身德，即是光壽相即妙法身，統禦十方，其德雄健，故名「世雄」。「導師行」者，般若德，智為導主，故般若配導師行，《大品》等般若為前五度之導，若無之，則如人無眼。《止觀》雲「智目行足到清涼池」，故應導師立「世眼」名。「最勝道」者，解脫德，《涅槃經》雲「無上上真解脫」，故無上上即最勝義。德過千萬曰「英」，此法最勝故名「世英」。此之三法不縱不橫，如伊字三點、魔三目，而成方便法身別德，故總名「奇特法」。總常總於別，別是別於總，故總別合為前四住，異譯之中，《漢》、《吳》雲「思念正道」，《唐譯》分彼思念、正道，則為止、觀也。入大寂定是止也，行如來行是觀也，今經前四為奢摩他止，故說為「住」，第五為毗婆舍那觀，故說為「行」，遮處有照，故分三法，照處有遮，故卷之收如來德，如來德者何也？即是正覺奇特之名號也，行之者用無上智慧，不但釋迦，十方三世莫不皆然，故下文說「明信諸佛無上智慧」。《大經》智門勢至當之，《觀經》悲門觀音當之，勢至圓通在智慧念佛，此明因人而行如來德，今明果人而行如來德，行者第十七願名號，諸佛咨嗟名為「行」。約遮門，釋迦即彌陀，二尊分而不分，前四住是也；約照門，則二尊不分而分能所，彌陀為所贊，釋迦為能贊，能贊為行，所贊說為「如來德」，毗婆舍那能所曆然，故說為「行（能）如來德（所）」，天中天名為「天尊」。又可，與下無蓋大悲應，行如來大悲為行如來德，行大悲能令眾生入智慧之門。（已上）（師說）</p>
            <p>三結問所為二：一結前所念，二結前所見。</p>
            <p>去來現佛.佛佛相念.得無今佛念諸佛耶.何故威神光光乃爾.</p>
            <p>者，初結前所念，「何故威神光光乃爾」者，後結前所見也。</p>
            <p>「去來現佛」等，舉三世佛相念，以推度今佛所念，《如來會》：「思惟去來、現在諸佛，世尊何故住斯念耶。」（今經推度其所念，《唐譯》推決其所念。）《漢譯》雲：「會當念諸過去當來，若他方佛國，今現在佛。」（此見光明數變，疑當念三世十方佛）「去來現佛」者，舉三世諸佛也。</p>
            <p>「佛佛相念」者，祥雲：「明三世諸佛皆有化眾生念，光光相照，又智智相照，故雲『相念』也。」今謂：三世佛互相念，以此法化眾生為大事因緣，雲「佛佛相念」。</p>
            <p>「得無」等者類佛佛相念，推今佛亦念諸佛，故雲「得無」者，有念也。「耶」者是問辭也，祥雲：「正雲：得無今釋迦、十方諸佛同有為一大事因緣故出世之事耶何？」（文）峻公引《祥疏》「今文同《法華》五佛開顯之文」云云。</p>
            <p>有雲：「念諸佛者，即是彌陀佛也。」《觀經》說諸佛如來是法界身，故今亦念彌陀佛說為諸佛也。」按此文引他推今，何為彌陀耶？又雲：「佛佛相念，用之量今佛相念，決定不可言彌陀，思之。」</p>
            <p>「何故威神光光乃爾」者，結所見。意雲：若不爾者，何故光光乃然乎！承上以結所見也。</p>
            <p>「威神」者，前光顏巍巍是也。「光光」者，威容顯曜也。興雲：「光光者，顯耀之貌也。」天臺《梵網疏》雲：「光光者，盛義也。」（望西引）大寂定中所現色相，光顏巍巍，威重難測，阿難見之，推所住、窺所念故，若非念諸佛出世大事，則何故如是現異常相耶！問辭多重者，為湣念眾生，欲發起出世本懷也。</p>
            <p>三如來審問（請問發起五中）</p>
            <p>於是世尊告阿難曰.雲何.阿難.諸天教汝來問佛耶.自以慧見問威顏乎.</p>
            <p>《唐譯》雲：「爾時，佛告阿難：汝今雲何能知此義？為有諸天來告汝耶？為以見我（所見）及自知（所念）耶？」（文）</p>
            <p>《漢》雲：「佛告阿難：有諸天來教汝，諸佛教汝令問我耶？若自從智出乎？」（文）</p>
            <p>《吳》雲：「佛言：賢者阿難，有天神教汝，若諸佛教汝，今問我者耶？汝自從善意出問佛耶？」（文）</p>
            <p>諸譯皆有此文，可合考。</p>
            <p>淨影雲：「自下第三如來審問，『告曰、雲何』是總問也，『諸天教汝、自以慧見』是別問也。」（文）審問者，如來反質，審詳其問也，似淺而深，何者？如來智慧海，二乘非所測，豈其諸天所知乎！寄言諸天而審者，為托言諸天，以開顯阿難本地德也。阿難元是還相菩薩，謙下示聲聞身，今有此會，行普賢行，據前「歎德文」，阿難為不請友，而欲開顯往生淨土一門，所以其有發問也。荷負重擔、受持法藏、護佛種子、演慈辨、開法眼、杜三趣、開善門之諸德，聚在此中，為顯此義，如來重審其所以，則如是甚深也。</p>
            <p>有雲：蓋夫佛所以反質，則以所問稱佛意而將歎之，先質阿難自問，而後歎許之也。（《略箋》）</p>
            <p>「自以慧見問」者，次雲「問斯慧義」，慧見、慧義同是彰阿難亦入念佛定，密知見佛智，故發此問。「慧見」者，謂智慧所見也，佛光顏相好，非凡所見，故雲「慧見」。《漢譯》雲「自從智出乎」，可知。</p>
            <p>「威顏」者，威謂巍巍，顏即光顏也。《會疏》雲：「眼見光顏謂『見』，對上述（異相）所見，心深簡擇為『慧』，對上述心（五德）所念。」（文）此心慧眼見為相違釋。</p>
            <p>又有一解雲：慧謂佛慧，見謂見解，本是如來智慧海，深廣無涯底之法門，故阿難承佛聖旨，依佛智慧而見此相，問起一大事因緣，非佛慧見解，則何由問起佛慧深義耶！所問既佛慧深義，則能問見解亦佛慧見解也，對映下「問斯慧義」，而可知矣。然則阿難眼見光顏，心念所住、所念，而所問起，即是佛慧見解，故雲「慧見」也。《渧記》此所聞慧義、能問見解名「慧見」。</p>
            <p>四阿難奉答</p>
            <p>阿難白佛.無有諸天來教我者.自以所見問斯義（所念義）耳.</p>
            <p>《唐譯》雲：「阿難白佛言：世尊！我見如來光瑞希有，故發此念，非因天等。」（「我見」者，阿難眼見，「發念」者，阿難心念佛所住所念）</p>
            <p>如來審問有二：為教他問耶？為自見問耶？今答先（「無有諸天」等）遮教他問，後正答自見問之義。《唐譯》文前後義同，謂我自見如來光希有，故問斯所住、所念之義也，自見故問者密彰承佛聖旨之義。</p>
            <p>《漢譯》雲：「阿難白佛言，亦無諸天，無諸佛教，我今問佛者，自從意出來白佛耳。每佛坐起若行出入，有所至到，所當作為，所當教敕，我輒知佛意，今佛獨當展轉相思，故使面色光明乃如此耳。」（文）</p>
            <p>《吳譯》大同，具雲：「今佛獨當念，諸已過去佛、諸當來佛、若他方佛國，今現在佛，獨展轉相思念。」餘同，可合考。</p>
            <p>宋譯無此等文。</p>
            <p>五如來正答三：一歎所問，二彰歎意，三正開宗。初中亦二：初總歎，後別歎。</p>
            <p>佛言.善哉阿難.所問甚快.</p>
            <p>二句，此初，總歎也。</p>
            <p>《唐譯》雲：「佛告阿難：善哉善哉！汝今快問。」（文）</p>
            <p>《漢》雲：「佛言：善哉阿難！若所問者，甚深快善，多所度脫。」（《吳譯》同之）</p>
            <p>《宋譯》雲：「佛告阿難：善哉善哉！汝為利益一切眾生，懷慈湣心，能問如來微妙之義。」（文）諸譯大同。</p>
            <p>「善哉」者，《應音》十七（二左）雲：「『婆度』此雲『善哉』，稱歎之辭。」</p>
            <p>「所問」者，指前問。</p>
            <p>「甚快」者，《廣韻》曰：「快，稱心也，可也。」淨影雲：「稱機、當法、合時名『快』。」（興同之）今謂：所問稱可佛心，故雲「所問甚快」也。</p>
            <p>「佛言」者，此上有佛語，但是審問之所以，從之已下為所說正宗成由序，佛自欲開示出世所懷，故有此佛語。是以《本書》引五德及無蓋等文，為出世大事明證，承風之士當刮目而研究耳。</p>
            <p>發深智慧.真妙辯才.湣念眾生.問斯慧義.</p>
            <p>四句，後別歎。</p>
            <p>《唐譯》雲：「善能觀察（智慧之用也），微妙辨才，能問如來如是之義。」《漢》、《吳》兩譯意佛威神甚重難當，若所問者，大深大善，汝慈心當過度一切諸天人民故。《宋譯》文略矣。</p>
            <p>淨影雲：「發深智慧者，歎其問智，向前念佛五種功德名『發深智』，真妙辯才者，歎其問辭，向前歎佛住於五德名『真妙辯才』，辯實名『真』，言巧稱『妙』，言能辨了，語能才巧，故曰『辨才』，湣生問義，歎其問心，亦得名為歎問所為，阿難向前舉佛五德而為請問，此之五德以慧為主，名『問慧義』。」（文）此意謂：深智慧此（所住）五德，歎雲「深智」，辯才巧歎佛（能住）五住，歎雲「妙辯」，此分能住所住。</p>
            <p>憬興破雲：「念（所住）五德、歎（能住）五住無別故，念若不歎，歎若不念，皆非正理故。」今謂：此破不然，念與歎無別者，為意業、口業一耶？不但心口別，亦分能住、所住，何言無別乎！興自義雲：「今即稱佛之五號（世尊等），故雲『發深智慧』，將五住之德，歎五號之義，故『真妙辯才』。」（文）此師本五住德以為釋五名，故為此解，不爾，違前釋，故欲會前釋，強作此釋，恐未穩。若稱五名為深智者，稱是口業，何為智業乎！稱、歎同是口業，稱、歎何別？思之。</p>
            <p>《會疏》四（十左）二義，可謂詳矣。</p>
            <p>今按：阿難與佛得念佛定，能知五德，謂之「深智慧」。問辭幽玄，能稱佛德，故雲「真妙辨才」。知五德之慧具定，所得定具慧，定慧不二，主伴同住大寂定中，能問能開，師資郢匠，光啟興世所懷，故稱「甚快」也。</p>
            <p>「湣念眾生」者，歎問本意，前所謂「興大悲，湣眾生、演慈辯、授法眼、杜三趣、開善門」，方至此文而極矣。彼文雖通諸聖，別歎阿難荷負群生之德，阿難為不請之友，荷負群生，興大悲，湣眾生，即是湣念眾生之本意也；其演慈辯者，即是發深智慧真妙辨才也；其杜三趣、開善門，即是問斯慧義；下願樂欲聞，即是受持如來法藏德是也。具如上辨。</p>
            <p>「問斯慧義」者，約所問、約能問有二解，影、興並約所問五德釋慧義，所問五德以慧為主故。《要解》、《義記》從之。所問是大寂定，何為慧義？通雲定具慧，慧具定，元不二故。《唐譯》約定，（如是之義定也）下文雲「如來定慧究暢無極」，可知。（《要解》）（次約能問義）又約能問智慧而釋慧義，《略箋》雲：「向心念發語皆是依深智，以慧為主，故雲問慧義。」（文）《會疏》二義，並是約能問。</p>
            <p>《渧記》：「今詳：若約所問五法，則『問』字是能問，『斯慧義』是所問，可謂能所分明矣；若約能問智慧，則『問斯慧義』四字皆屬能問，能問即慧義，雲『問斯慧義』，則能所不分而已。今助一解，雲『問斯慧義』者，是乃問彌陀智願深海之深義，此乃唯佛獨明瞭，非阿難因分之可能問，而今承佛聖旨，依佛慧見此五德相，問起彌陀智慧海之深義，下正宗所說是也，今先標雲『慧義』也云云。」此解亦約所問義也。</p>
            <p>今謂：五德所問，則由阿難慧見發此問，故佛歎能問雲「問斯慧義」。何以言之？《和贊》雲：「入大寂定，睹阿難慧見，歎問斯慧義」，此乃世尊睹見阿難慧見所問，歎雲「問斯慧義」，勿加鑿解矣。</p>
            <p>二彰歎意有三：一開出世本意，二示佛世難值，三顯所問利益。初出世本意者：</p>
            <p>如來以無蓋大悲.矜哀三界.所以出興於世.光闡道教.欲拯群萌.惠以真實之利.</p>
            <p>《唐譯》雲：「汝為一切如來應正等覺，及安住大悲，利益群生，如優曇華希有大士出見世間，故問斯義。」（文）</p>
            <p>此法譬合說，《漢》、《吳》兩譯先喻後法，今經先法後喻。雖然，歎阿難所問，稱佛所懷則一也。《宋譯》無此一段</p>
            <p>《影疏》雲：「『如來』已下歎問利益，於中有四：一如來彰己悲心憐生。（初二句）有經本治為「無盡」，無蓋是正，不須治改，（憬興、義寂從之，玄一「無盡本為勝」）矜者猶憐。二『所以』下如來彰己出世為物。」</p>
            <p>《祥疏》雲：「『如來以無蓋大悲』下次句贊合佛出世之意。」（文）此釋極簡，難知其顛未。按祥意，佛贊能問有三句，「善哉、所問、湣念眾生」等，其初句也，贊所問生物解，故雲「汝問多利益」也；「如來」下是其次句，贊此問合如來開一大事因緣出世所懷之本意；「無量億劫」下是其後句等。由此言，今「如來」等句贊此問稱出世本意，意同於淨影雲「歎問利益」，然言出世大事本懷者秀諸家。</p>
            <p>今「如來」等二句初標出世本意。如來者，總指三世佛，別在釋迦佛。《唐譯》雲「一切如來安住大悲故」，《銘文》、《證文》言「如來即言諸佛也」，《略書》雲「三世諸如來出世正本意」者，此意也。</p>
            <p>「以無蓋大悲」者，「以」之言用也。「無蓋大悲」者，嘉祥雲：「佛慈悲無所不覆蓋耳。」（文）淨影雲：「佛悲殊勝，不能蓋上。」</p>
            <p>俊公會此二師雲：「眾不能蓋，故能蓋眾，共成大悲義，例如《淨名》蓋諸大眾文。《梵本》雲『眾不能蓋』者，此義好。」次引《正法華》，「『以無蓋哀興出於世』（文）即與《法華》『唯以一大事因緣，故現於世』（文）同，語同而意也。（意，私按是下當有「別」字。）若約今經無蓋大悲，指第十七願，釋迦用之，為釋迦大悲，諸佛用之，為諸佛大悲，故雲『諸佛大悲，勸歸淨土。』（《樂集》）凡夫用之，為凡夫大悲，故曰：『以大慈悲，為說阿彌陀佛』（下品文）佛凡雖異，其至用彌陀大悲之行則一也。彌陀大悲超過諸佛，稱為『無蓋』，是無上義，如影釋；釋迦用之為己大悲，及像末法滅機，無機不覆蓋，所以為『無蓋』，是如祥釋。」</p>
            <p>「矜哀」者，能化湣傷。（矜者，憐也；哀者，閔也，傷也，悲也。）</p>
            <p>「三界」者，所化穢境。</p>
            <p>「所以」下明出世所歸，「所以」二字貫下二句（出世、闡教）。所以出興，問以起發，下對顯之，光闡道教，欲拯群萌，教法利人，惠以真利，證法益物，理是真實，教人名「利」。（文）《興疏》教理利物依淨影，更雲：「別本雲：『普令群萌，獲真法利。』（《麗本》）義亦無違。如來所以出於世者，欲以教理利眾生故。」（文）二《疏》大抵相同。</p>
            <p>若所解，則「欲」字當在於「光闡道教」之上，今既不爾，故知所解不順經文。又「所以」二字貫興世、闡教二種，謂我所以示現（大悲隱西化，驚入火宅）八相，出興閻浮，而廣演八萬道教者，唯為欲拯濟群萌，惠施本願真實之利也。（已上昨夢師說）</p>
            <p>有解雲：「欲拯」已下屬下所說，此時見文，所以出興於世者，為光闡道教也，所以光闡道教者，欲拯群萌，惠以真實之利也。（《梵響》）</p>
            <p>雖有此說，前義為勝，非為說道教，出世機緣未熟故，且說道教耳，其出世本意，唯為真實之利，何分為二「所以」乎？</p>
            <p>「出興」者，八相示現，說法度生。「於世」者，指前穢境也。</p>
            <p>「光闡道教」者，「光」，明也、大也、廣也。（《周語》：光，裕大德廣也。）「闡」，開也。（《說文》雲：闡，開也）「道教」，正道實教，謂大開八萬之教，此指一代五乘法門，下文所雲「諸佛教道」，上雲「遊諸佛國，普現道教」，下雲「廣宣道教，演暢妙法」，又雲「演說經法，宣佈道教」，並此四處，皆含隨機、多門之義。</p>
            <p>高祖《銘文》及《文意》等中，引文而略此一句者，以其非要故，又對真實利，則為方便，可知故。</p>
            <p>「欲拯群萌」者，欲謂所懷，（《證文》言於保志免須）拯者，音蒸，（《語文》《玉篇》）救也，助也。《會疏》雲：「欲指釋迦大悲所願，然此一字通上下，含二意：一謂欲拯群萌，諸如來以大悲為體，欲願未度者令度，未安者令安，光闡道教皆為之也，故通上文。二謂欲惠真實之利，謂如來欲願令眾生入彌陀海故，若約經正意，結歸後義。」（文）初義未可也。《證文》雲：「然則諸佛之所以出興於世，欲說彌陀願力，惠救萬眾生，將為本懷故。」祖釋明欲為佛本懷，「拯」字合「惠」字，前義非宗義也。</p>
            <p>今謂：「欲拯」者，標以拯未來世一切凡夫為所懷；「群萌」者，《證文》雲「言萬眾生」，《釋籖》雲：「『群』者，眾也，『萌』謂種子未剖之相，人天全為無明所覆，故曰『群萌』。」（文)此釋合今文也。</p>
            <p>「惠以真實之利」者，惠字禮月令行慶施惠，《注》雲「恤其不足也」，《廣韻》：賜也，恩惠也。「真實之利」者，高祖《證文》指彌陀誓願為真實之利，然則諸佛之所以出於世世，欲說彌陀願力，惠救萬眾生，將為本懷，故言「真實之利」也。《聚抄》雲：「誠知大聖世尊出興於世，大事因緣顯悲願真利，為如來直說，示凡夫即生為大悲宗致。因茲窺諸佛教意，三世諸如來出世正本意，唯說阿彌陀不思議願。」（文）偈雲：「如來所以興出世，唯說彌陀本願海。」（文）此今家獨步妙釋，他人所未談也。順此祖釋，以彌陀本願為真實利，則可以八萬四千法門為光闡道教，其義明也。</p>
            <p>故《六要》一（廿二）雲：「今依宗義，言『道教』者，光指一代，益亙五乘。真實利者，指此名號，即是佛智也，指名號者，流通文雲：『其有得聞，彼佛名號，歡喜踴躍，乃至一念，當知此人，為得大利，即是具足無上功德。』（己上）同經文說佛五智雲：『生疑惑者，為失大利。』（己上）就信與疑說其得失，共雲大利，以念名號說為大利，以疑佛智為失大利，名號、佛智全是一法，序分標之說真實利，宜思擇之。」（文）</p>
            <p>此體會祖意之妙釋也，一宗徒第誰不由此釋，其他宗人師之不會此意者，置不論矣，於淨土門內聖西、《略箋》等不得此相承，故徒同他師釋，可憐哉！而今家釋家皆奉遵祖釋，故無異轍，可謂得其旨，貫思特不依此高判，以道教為淨土教法者何乎？可謂一家異轍矣。</p>
            <p>今謂：真實之利者，即是無上大利，高祖釋有二，小利即八萬四千假門，無上大利即選擇本願是也，此乃與序分方便、真實相對釋合符。《六要》所釋，正據此意，然其有上、無上，大利、小利之相對釋，即是吉水相承釋，若用彼釋，則何不用今相對釋，思之。</p>
            <p>然彼名號大利是本願所成，今經一部正宗，以說其本願真實為出世本意，是以於序分標其義雲「欲拯群萌，惠以真實之利」，是故釋「真實之利」為本願真實宜哉！立以為真實教至矣悉矣！</p>
            <p>由此言之，今「真實」者，佛智名號，善導所謂「法藏菩薩因中所成真實」，故言「本願真實」，開之則真實五願，合之一句名號，故知此真實通教、行、信、證，應知。「之利」者，名號之大利，其大利之所究竟，即無上涅槃妙果，《唐譯》所謂「皆悉究竟無上菩提到涅槃處」是也，釋尊以使眾生得無上涅槃為出世本懷，何以知爾？釋迦教初先說十一願成就，豈非出世本懷乎！</p>
            <p>《要解》雲：「真實之利者，對權假方便，故以世法望小乘，小乘真而世法假也；以小乘望權大乘，權大乘真而小乘假也；以權大望實大，（《華嚴》、《法華》等）實大真而權大假也；以《華嚴》、《法華》等實大乘望彌陀十九願，十九真而《華嚴》、《法華》假也，何以故？《華嚴》、《法華》以往生為經益，彼猶不出十九願故；以十九願望二十願，二十願真而十九願假也；以二十願望十八願，二十假而第十八真也，彼猶方便真門故。以此當知，今真實中之真實，圓頓中之圓頓也。</p>
            <p>問：圓頓之極者，無過《華嚴》、《法華》，今貶何為權假方便？</p>
            <p>答：約法體融妙，即是實也，今就利益論，彼假此真，何故？彼說速疾成佛道，不見速疾成佛人，故自成別時意趣，法體非別時意，人機劣故。今信不疑者，十即十生，往生不退至菩提故，初生處即菩提，在世、滅後但此一法故，一切凡聖行無別故，利益真者無過斯。」（文）</p>
            <p>問：《法華》言「唯以一大事因緣，故出現於世」，又雲「唯此一事實也，餘二則非真。」諸師皆為出世本懷文，《法華》本懷，而此經亦本懷，成兩本懷雲何？</p>
            <p>答：《六要》一（廿二）：「出世本懷略有二意：一約教權實，三乘是權，一乘是實，故以一乘說為本懷，是《法華》意。二約機利鈍，《舟贊》雲：「根性利者皆蒙益，鈍根無智難開悟。」而利根少，鈍根者多，故知諸經出離是少，淨土得脫其機是多，依此道理，所施利益超過諸經，淨土教門豈非本懷！云云」</p>
            <p>爾來數家多潤色《六要》，今略不引。</p>
            <p>《要解》雲：「世尊不以說經為本懷，但以眾生開佛知見為本懷。《法華》以使在世權人開佛知見為功，今使末世劣機悟，《法華》至萬年後滅不留，念佛真實，思而可知。」（文）</p>
            <p>今謂：本末經義固差別，彼《法華》者，釋迦臨化本懷，如今經者，十方三世一切諸佛本懷，釋迦亦攝在此中。（《銘文》釋如來雲「十方諸佛」，《唐譯》雲「一切如來安住大悲」）諸注所論，雖各有其義，而約相對門，豈於絕待不思議教乎！高祖《銘文》等約絕待門，略「光闡道教」一句，釋如來雲「十方三世諸如來」，此是義也。於釋迦一化，則聖淨相對論者，從絕待下相對門論之，《觀》、《小》二經中所言是也。今《大經》所說，明十方三世諸佛如來出世本懷，釋迦亦在此中，《唐譯》雲「一切如來安住大悲」，豈有可相對者！不但釋迦、諸佛本懷，亦是了本際等諸聲聞，及普賢等諸大菩薩出世本懷，亦皆在於此中，以彼還來穢國，度人天本懷，於此經滿足故。凡諸經中，未有如斯經出世本懷盛者，何以彼難此乎？此且約本末差別解，餘三門如理思之。</p>
            <p>二明佛世難值</p>
            <p>無量億劫.難值難見.猶靈瑞華.時時乃出.</p>
            <p>《影疏》雲：「三『無量億』下明佛難值，先法（上二句）後喻（下一句）。」</p>
            <p>望西科雲：「次難值中亦二：初法，次『猶靈』下譬初文中無蓋大悲者」等。此「如來無蓋」下為法，「猶靈」下為譬者誤，恐見《影疏》錯本乎，與《影疏》對撿可知。《會疏》（四之十三左）釋真實之利文雲「大凡此文，正明甚快所以，述今日悅豫所由也」者為正，彼錯科耳。</p>
            <p>「無量億劫」等者，如《會疏》四（十三）引《賢劫經》（第十之廿五紙），又《大雲經》第三（廿五紙）、《華嚴涼疏》十七（五十三）等並考。</p>
            <p>「難值」是聞法難，「難見」是見佛難。（《會疏》）又一解雲：重累說之，示其殷勤。（《梵響》）今謂：後義為好，下流通文雲「如來興世，難值難見」等故，祖《贊》為「無量劫希有」，然則若佛、若法，值遇希有雲「難值難見」也。文雖似通，而意在別途，以如來出世者，為開本願真實，此如來出世甚難值故。《贊》雲：「如來興世本意，開本願真實，乃說難值難見，猶靈瑞華述。」（文）當知興世之本意甚難值，無量劫希有也。</p>
            <p>「猶靈瑞華」等者，喻顯其希有也。《琳音》雲：「瑞，應也、信也。」《應音》二十二雲：「烏曇跋羅花，或作優曇婆羅花，此葉似梨，果大如拳，其味甘，無花而結子，亦華有而難值故，經中以喻希有者也。」《苑音》四雲：「優曇，此雲希有，此華多時乃一開也。」《琳音》八（七右）曰：「優曇華，梵語古譯訛略也，梵語正雲『烏曇跋羅』，此雲祥瑞雲異天華也，世間無此華，若如來下生，金輪王出現，大福德力故，感得此華出現。」《麟音》四（五右）：「優曇缽羅，此雲妙瑞華，或雲祥瑞華，人間本無，天妙華也，或時一見。」（已上）《法華文句》（會本）十（三十一）雲：「優曇華者，此雲『靈瑞』，三千年一現，現則金輪王出。」《妙樂》雲：「金輪王出時，大海減少，金路現時，此花乃出，作金輪王之先兆。」（已上）《出曜經》十八雲：「數千萬劫，時時乃出，群生見花，謂曰如來將出。」（文）《般泥洹經》：「有尊樹王，名『優曇缽』，有實無華，若金華生者，世乃有佛。」（文）《文殊現法藏經》：「無佛世有實無華。」（文）</p>
            <p>依上諸經，此花常但有實無花，佛出世時，有此花開，故喻佛出希有也。</p>
            <p>然《會疏》四（十四左）引《方等陀羅尼經》，證今佛在世時此華現。有人斥曰：「此花有開，為佛出先兆，何為佛在時所現？況彼經意，以陀羅尼神力，現亦忽沒，不同幹今經所說云云。」此破的中。</p>
            <p>《唐譯》雲：「汝為一切如來應正覺（報身智慧），乃安住大悲（同體大悲也，矜哀三界，出興於世也，此現在清淨報身，智悲滿足），利益群生（欲拯群萌，惠以真實之利是也），如優曇花希有大士出現世間，故問斯義。」（文）有解此文喻值佛（如來正覺）、值法（大悲利益群生）之希有。（《渧記》）</p>
            <p>《漢譯》雲：「佛告阿難，如世間有優曇缽樹，但有實無有華，天下有佛，乃華出耳。」此亦約人，如《法華》雲：「如是妙法，諸佛如來時乃說之，如優曇華時一現耳。」此約法。此二義中，人法且異，終歸一義。何者？天下有佛，則說此法門故，又法在名為有佛，雖是佛在，無法在，不名有佛故。今經意正喻如來出世甚希有，此之出世，為拯群萌，惠真實之利，故難值此佛，即難值此法也。</p>
            <p>然有人讀祖贊文，為唯值法之難值難見，而訓雲：「欲拯群萌，惠以真實之利，無量億劫，難值難見，猶靈瑞花，時乃出而已云云。」曲解之甚，可思知矣。</p>
            <p>「時時乃出」者，興雲：「時時者，希出之義，以善時出故。」（文）</p>
            <p>三結所問利益</p>
            <p>今所問者.多所饒益.開化一切諸天人民.</p>
            <p>《如來會》：「又為哀湣利樂諸眾生故，能問如來如是之義。」（文）</p>
            <p>淨影雲：「『今問多益』總明有益，『開化一切』別明益也。」</p>
            <p>《興疏》雲：「此第四，正申問益也。即帛謙雲：若問佛者，勝於供養一天下阿羅漢、辟支佛，佈施諸天人民，及蜎飛蠕動之類累劫百千萬億倍矣。」（文）此比況以示所問利益多。</p>
            <p>《會疏》（四十五左）以五由釋「多所饒益」，豈啻五由盡其益廣大乎！</p>
            <p>今謂：由阿難之問，釋迦開出世本懷，則彌陀願力之道於此開顯，五乘無齊不乘此，像末法滅無不潤此利益，故不但擊發釋迦本懷，三世十方諸佛本懷亦由之開顯，則十方佛國往生之一路於此廓如矣，可謂利益廣大也。</p>
            <p>「開化一切人天」者，別在此界，下正宗中，往往指「諸天人民」者是也。</p>
            <p>《要解》雲：「問：當流意以《大經》機為權機，已然，則《大經》列眾皆是影響眾，今言『多所饒益』，似有當機雲何？答：此有二意：一今家言權機者約正，傍有當機；二『多所饒益』言約未來，遠益經道滅盡時。」（文）</p>
            <p>今謂：今家就《大》、《觀》二經明機法真實分齊故，《大經》為法真實，《觀經》為機真實，故雲「《大經》機權法實」，豈但影響眾，無正所為之機乎！如上所明，可知。</p>
            <p>三正開示有三：（如來正答：一歎所問，二彰歎意，三正開示。）初述成前問，二明佛德勝（「以一飡」已下），三許說樂聞（「阿難諦聽」已下）。初述成者：</p>
            <p>阿難當知.如來正覺.其智難量.多所導禦.慧見無礙.無能遏絕.</p>
            <p>（《應音》一（四）雲：「遏，古文閼同，安曷切。」《蒼頡篇》：「遏，遮也。」《詩傳》雲：「遏，止也，亦絕也。」）</p>
            <p>前阿難念住五德，問其所念，能稱可佛意，故印可述成，言「阿難當知」，故科雲「述成前問」也。</p>
            <p>《唐譯》雲：「阿難！如來應正等覺，善能開示無量知見（其智難量，多所導禦），何以故？如來知見無有障礙（無礙，無能遏絕）。」《漢》、《吳》、《宋》缺略此段。</p>
            <p>淨影雲：「前段先明果勝中，初先對上阿難所念明佛慧勝，『以一飡』下對前阿難所見事（諸根悅豫等）明佛身勝。明慧勝中，『如來正覺』總舉佛智，『其智難量』等別以顯勝，『其智難量』明智深也。窮證涅槃甚深法性，故智難量，明智深也，是則前『住佛所住』（智證法名「住」故）；『多所導禦』明智廣也，此則前『住導師行』；『慧見無礙』彰智自在，于諸法門知見無礙，此則是前『行如來德』；『無能遏絕』顯其智勝，不為他人之所抑遏，名『無遏絕』，此則是前『住最勝道』。」（文）</p>
            <p>憬興雲：「初述阿難所念，『如來正覺』者，即奇特法，『其智難量』者，即平等三昧也。發勝妙智，故以智難量，述住佛住。『多所導禦』即述導師行，乃至『慧見無礙』者，述最勝道，『無能遏絕』者，即如來德，佛德既勝妙，不為餘聖之抑遏，故雲『無遏絕』。」（文）</p>
            <p>此二師意大同，但四五相反耳。</p>
            <p>嘉祥雲：「『阿難當知』下正答有三：初正答，次許說（「諦聽」已下），後明受旨，悕開後宗。初正答有四句，『如來正覺，其智難量』者，明真智妙絕，照窮法界，非下情測度；『多所導禦』者，明其用多端，『無能遏絕』明其化周法界，不可窮盡。」（文）</p>
            <p>此三師各據一義。望西依淨影。《會疏》其智難量述奇特法，導師行（多所導禦）、最勝道（無能遏絕）用淨影。此三德（奇特、導師、勝道）是佛所住，是如來德故，舉三攝餘二德。（佛所住，行如來德）此亦別義也。</p>
            <p>今依憬興，此親宗義。故《教卷》引之。然《教卷》所引，亦略中間（所住、導師）二德，（《六要》雲：無別意趣，只舉初後，中間略也。）非全用，以之可知興師配釋詳，故引轉顯宗義，故今取會宗義，謂如來正覺述奇特法者，本地彌陀別德為奇特法，今迦耶應身正覺住此別德，融本地德，故現此奇特相。由此言如來正覺者，乘彌陀一如來成正覺故，此應身即本地身也；其智難量述住佛所住者，念佛三昧為所住，住此發勝妙智故；多所導禦述導師行者，五眼是淨土聖眾攝化之德，即是彌陀所成也，是名「導師行」，然則導師行者普賢行也，釋迦住此，故雲「多所導禦也」；慧見無礙述最勝道者，慧見即彌陀佛智見也，無礙即彌陀無礙智，出為諸佛無礙人，能開示本願生起本末，釋迦亦住無礙智見開示此經，故《唐譯》雲「善能開示無礙智見」；無能遏絕述行如來德者，遏，止也、抑也、遮也，不能抑止曰「無能遏絕」，雲何不能抑止？行如來德故，如來德者，威神功德名號也，行者，謂十方諸佛布流此名號曰「行」，諸佛流行之十方世界者，由十七願使然，故不無障礙者，諸佛亦雖欲抑止之，自抑止不可得，咨嗟願力之所使然，故以無能遏絕配釋行如來行者，太便顯宗義，此高祖所以引用，《唐譯》雲「無有障礙」，亦是意也。《要解》雲：「慧見無礙等二句述住最勝道，如來無礙德能成廣大無礙一心故。」（文）（已上）許可前阿難所念言之佛所住如是也。</p>
            <p>二明佛德勝</p>
            <p>以一飡之力.能住壽命億百千劫.無數無量複過於此.諸根悅豫.不以毀損.姿色不變.光顏無異.所以者何.如來定慧.究暢無極.於一切法.而得自在.</p>
            <p>（飡，或作餐，《集韻》作湌，《說文》：吞也）。</p>
            <p>《唐譯》雲：「阿難！如來應正等覺，欲樂住世，能於食（一作念）頃，住無量無數百千億那由他劫，若複增過如上數量，（入大寂定則釋迦即無量壽故，二而不二故）而如來身及以諸根無有增減。（不二而二，釋迦住報身圓滿德）」餘三譯無此文。</p>
            <p>前舉上所問述成，今總歎所住，顯佛德異常，於中初四句明住本地法身，（此承入大寂定）次四句（「諸根悅」下）舉今佛殊妙相（此承前所見色相）。「所以」下結其所由。</p>
            <p>初中，「以一飡之力」等者，淨影雲：「此約化顯實，隨化示受一食之力能住多劫，身無衰損，明佛體常住云云。」</p>
            <p>憬興雲：「一飡之力者，因位施之力也，施食雖有五果，而唯述命（能住壽命億百千劫無數無量）、色（諸根悅豫等）者，色是所現故，命是所依故。」</p>
            <p>望西引此二師並取焉。今謂：此二解恐不順經意，故峻公斥雲：「佛身實雖離諸食，假託飡食示其神德也，勿徒穿鑿。」（文）</p>
            <p>《祥疏》意明應身不待資能住壽也，億百千劫者，釋物疑，明佛有此壽命，恒示五濁之命唯八十耶云云。此釋得意，取之則大有所補，思之可見。</p>
            <p>約今家者，「以一飡之力」者，明釋迦應身假寄顯飡食，「能住壽命」等者，彰住本地法身德，釋迦應身即本地無量壽，釋迦即彌陀，二而不二，前贊五德異常相，今歎所住佛德也。「諸根悅豫」等者，明佛身殊妙，示即應身、即報身圓滿德，住本地法身故，應身諸根有起滅，八相示現故，今即起滅顯不起滅，故雲「不以毀損」；又即姿色轉變、光顏變異應身，見報身圓滿姿色、光顏不變異，故雲「姿色不變」等。</p>
            <p>《要解》雲：「一飡之力」下以本奪迹，何以故？「以一飡之力能住壽命億百千劫」者，一日中有無量劫故，今日開本懷者，上徹久遠，下徹未來永永，此非延促劫智，法爾本然故，大寂定中現三世佛事，似諸根悅豫，實非悅豫，故雲「不以毀損」，似姿色光顏異常，實非異常，故雲「不變、無異」。「諸根悅豫，光顏異常」者，暢本懷也，斯乃應身相，克體不起不滅，不垢不淨，不垢不淨而示現五濁，不起不滅而現八相，今入大寂定者，以迹返本，以出門結歸入門者也。姿色光顏變者，所以示其不變也，阿難由變見不變，即見三身具足應身也。（已上）</p>
            <p>今私按：「能住壽命」等者，釋迦開顯本門，與《法華》「開迹顯本文」雖有廣略，其義是同，今但略塵劫喻，余文與此同。彼廣開顯，此略開顯；彼就釋迦本壽開顯，此就所住無量壽開顯，是根本、枝末經說不同耳。以彼見此，今億百千劫無數無量複過於此為所住壽命無量者，即彼本門塵點久遠劫壽命也；以此見彼，本門久遠實壽即是久遠實成阿彌陀佛也。有此義故，吾祖得此經意，《贊》雲：「彌陀成佛已來，雖說於今十劫，見塵點久遠劫古佛。」（文）此乃以《法華》本門探今經意之妙釋也。又雲：「久遠實成阿彌陀佛，示釋迦牟尼佛」等者，複以今經顯彼本門意也，吾祖達見，可尊奉哉！</p>
            <p>「所以者何？如來定慧究暢無極，於一切法而得自在」者，後結其所由也。</p>
            <p>《如來會》：「何以故？如來得三昧自在，（今入彌陀三昧，故自在無礙也）到於彼岸，（入一如法界一相）於一切法最勝自在。」（文）</p>
            <p>「以一飡之」等是定德，（奢摩他止也）「諸根悅豫」等是慧德，（毗婆舍那觀也）於此雙結上二德，故雲「如來定慧，究暢無極」。若有定無慧，則假住壽命，而無諸根色身；若有慧無定，則現身色光顏，而徒饑寒困苦。今定慧止觀究竟通暢，故于法自在也。「于一切法而得自在」者，本迹相，即真應無礙，如是一切悉得自在也。然影、興二師並以此一段為舉因（定慧），顯成前果勝。（五德三相）故約因而解定慧並非也，既簡因人雲「如來定慧」。又《唐》雲「如來得三昧自在」，明知約果人，何為約因人乎？《會疏》、《梵響》約果上者得旨矣。定慧究竟通暢，故雲「定慧究暢」，「無極」者，簡異因位所得，「於一切法而得自在」者，《經》「我為法王，于法自在。」（文）王是自在之義故。</p>
            <p>三許說樂聞</p>
            <p>阿難諦聽.今為汝說.對曰.唯然.願樂欲聞.</p>
            <p>初二句敕聽許說。上來雖標出世本懷，未開說其本懷，今將開正說，故殷勤敕聽許說也。</p>
            <p>《唐譯》雲：「是故阿難諦聽，善思念之，吾當為汝分別解說。」（文）今經略耳，具可如《唐譯》，「敕聽」曰應審諦聽，聞無忘失也。</p>
            <p>「今為汝說」者，許說，謂說者，分別解說，略說難解，能廣解說本願生起本末、淨土因果等，令得信解也。</p>
            <p>後二句明阿難樂聞，「對曰：唯然！願樂欲聞。」（文）《唐譯》雲：「阿難白佛言：唯然！世尊，願樂欲聞。」（文）影雲「阿難奉教聽受」。</p>
            <p>「唯然」者，《玄贊》「唯，承，然，諾也。」此乃奉佛教敕之辭也。</p>
            <p>「欲聞」者，玄一雲：「《十地論》雲：聞法人者如渴求水，如饑求食。」（已上）此乃阿難欲求聞本願生起本末，廣利益于在世及未來一切眾生也。</p>
            <p>上來明請問發起分竟。所謂「證信發起序」終於此焉。</p>
            
            <!-- " " " " " " " " " " " " " " " " " " " " -->
            
            <h5>佛說無量壽經甄解(五)</h5>
            <p>序分既竟，以下明正宗分。</p>
            <p>淨影雲：「就正宗中，文別有三：一明所行，（彰彼如來本昔所修行願）二明其所成，（法藏比丘已成佛已下，彰彼現今所得身土之果）三明其所攝。（下卷初「其有眾生」下，彰彼現今攝十方國土無量眾生，同往彼國教化利益。）此三皆就彌陀佛說云云。」</p>
            <p>嘉祥雲：「就正宗中，亦兩段：初明法藏修因感淨土果，上卷文；後明勸物修因往生，從下卷初文也。此教之興，本欲令五濁眾生舍穢取淨，卻短修長，故先示妙果，後方廣勸修之云云。」此淨影所行、所成合為修因感果一科，後勸物科同彼所攝，二科三段開合異耳。</p>
            <p>憬興雲：「第六如來廣說有二：（《疏》上云云，今一部經宜作三分，初至「光顏巍巍」，名「說經因起分」；次自「尊者阿難」迨於「略說之耳」，名「問答廣說分」；後始佛諾彌勒盡於「靡不歡喜」已來，名「聞說喜行分」。又中（十二）雲：「第二問答廣說分有六：一問佛顯相，二審問所以，三彰問自請，四歎問敕許，五阿難歎聞，六如來廣說。」）初廣說如來淨土因果，即所行所成也；後廣說眾生往生因果，即所攝所益也。初中又有二：初說往淨土之因，後說今佛土之果云云。」此亦用影三科為二段耳。</p>
            <p>然《行卷》（廿六丁）引此二段科文，意彰如來因果、眾生因果，雖分二，而唯是報土因果，佛因果即眾生因果故。</p>
            <p>望西初舉影三科，次引《序分義》勝因、勝行、勝果（同所行）、勝報、極樂（同所成）、悲化、智慧，（同所攝）三七開合異，其義是同，今須以三為大科，七為小科。（已上）自了惠發此義，爾來講述者，皆從以七科分《大經》，貫思、海渧等並依之。</p>
            <p>今謂：此義難思，何者？《序分義》與淨影其意不同，經「隨其生所，在意所欲，無量寶藏自然發應」等，（文）淨影意明法藏因中所行華報殊勝，宗家勝果、勝報者，彌陀成三身圓滿之果德為勝果，安養勝妙之土界為勝報，何同於淨影所行乎？況《序分義》意明韋提別選，由法藏比丘願力所成，何以彼為《大經》分科乎？</p>
            <p>《會疏》亦不肯之，正宗又大分為五，（四之十九）「初二段為彌陀教，自『佛告彌勒菩薩』已下三段為釋迦教。」是本依《教卷》，正宗所說為二尊出世大意，大得其旨。</p>
            <p>今亦順古轍，用二尊教意，然指其文所與古師稍異，初從「乃往過去」終上卷，明彌陀教意，下卷初「佛告阿難，其有眾生」已下，明釋迦教意，十二、十三願成屬彌陀教，十一、十七、十八願成屬釋迦教。何故爾者？《行卷》引興師廣說二科，初廣說如來淨土因者，（所行、所成）終於上卷，後廣顯眾生往生因果者，（所攝、所益）下卷「其有眾生」已下是也，依此引意分二尊教分。又釋迦出現五濁，惠施真實之利，本意唯在使眾生到涅槃處，故釋迦教初先說無上涅槃願成，勸之示其因，十七、十八大行、大信是也，應知。</p>
            <p>今依二尊教意，此正宗大分為二：一廣說因果分，（彌陀教意，彌陀因果，所行所成）二稱讚功德分，（釋迦教意，此中有眾生因果）六門中第三、第四是也。初廣說因果分中，亦有二：一明法藏因中願行，二明彌陀所成果德。（「阿難白佛，法藏菩薩為已成佛」已下）初中亦有二：一明發超世願，二明廣修大行。初發願中有三：一發願緣，二發願人，三發願相。初緣中亦二：一列已過佛，二舉所值佛。</p>
            <p>佛告阿難.乃往過去.久遠無量不可思議無央數劫.錠光如來興出於世.教化度脫無量眾生.皆令得道.乃取滅度.</p>
            <p>此初，列已過佛，此中三，初標最初佛也。</p>
            <p>諸譯如《會疏》引。「乃往過去」者，《苑音》一（十三）雲：「《說文》曰：乃，語辭也。《廣雅》曰：乃，往也，重言訓義，猶清淨也。《廣韻》：往，於兩切，昔也、去也。」</p>
            <p>「久遠無量」等者，《音義》廿四雲：「阿僧祗耶，此雲『無央數』，舊言『阿僧祗』，訛略也。」王逸《楚辭注》雲：央，盡也。《華嚴》十大數中，阿僧祗為第一，無量為第二，不可思議為第七。今文實是非數量中數量耳。</p>
            <p>「錠光如來」者，《應音》十（十九）雲：「按《聲類》，無足曰鐙，有足曰錠，亦言然燈佛是也。」《琳音》九（四右）雲：「提和竭，或言提和竭羅，此雲錠光，亦雲然燈佛是也。」（文）《大論》九雲：「太子初生，身光四遍似燈，故名燃燈太子，後成佛時名燃燈佛。」餘經雲：「錠光佛者，猶是燃燈耳。」（《法華祥疏》十之四十二）《吳本》存梵名，《唐》、《宋》雲「燃燈」，《漢》、《魏》雲「錠光」，語異義同。</p>
            <p>興雲：有說雲錠光、燃燈一也，釋迦獲道記之主，故在初也。有彈此言，若爾，釋迦既先得授記，何在彌陀後而成道耶？若非後者，便違彌陀成佛已來十小劫故。遂申自意言：「名之雖同，佛即異，二俱不盡。（同名同體，同名異體）若定一者，燃燈既出釋尊三劫中，第二劫滿必不能會彌陀成佛既十劫文故；若唯異者，亦違諸佛出世同名之屬故。今既錠光、燃燈亦同亦異，異者，即錠光雖複燃燈，非釋迦授記佛故；同者，即本釋迦前亦有燃燈可錠光故，不應難言錠光若非釋迦獲道記佛。有何因緣錠光為初，而非餘佛者？從彼佛已來，五十四佛頻興世，故雲爾，從錠光來，漸有攝受淨土行故。由之，錠光亦名燃燈，義亦無咎。」（文）</p>
            <p>望西舉同異難，引《大論》（上引）證同義。玄一、智光、證真皆存同義。又異義不同：「憬興先舉兩師義已，而立亦同亦異之義，同名為同，異體為異，故今錠光非彼釋迦受記之燃燈。今謂同名異體佛也，故義寂于餘經中，釋迦第三僧祗初所值佛名為『燃燈』，亦名『錠光』，今此列理准應非彼佛云云。」此誤解亦同亦異文，為同名異體之義者，非也。</p>
            <p>有雲：「興師亦同亦異之義可謂詳矣，然文義稍簡，故望西見文不委，卻為同名異體義而已。興師既責唯異義，雲『若唯異者，亦違諸佛出世同名之屬故』，則諸佛出世，其時不同，而每出世，必同其名，是以釋迦則釋迦名而幾回出世，燃燈則燃燈名而幾回出世，故此經錠光與釋迦所值錠光，其出世時，遠近不同，而佛體則一也。（《要解》雲：「《法華》明本門已雲『於其中間說燃燈佛』等，此恐今定光如來，非七佛中。」（文））是乃其出時不同，故雲『亦異』，其佛體不異，故亦雲『同』而已，非同名異體之義也。」（文）此義好矣。</p>
            <p>《會疏》（四之廿左）引《佛名經》遮強諍同異，又（廿一）就錠光如來引諸經，明諸說不一準，久近前後皆是佛智見，何以有量識測度無量法乎！此複止前同異論，可謂盡矣！又次因引諸經，明彌陀發心異說有十六種，可謂力矣！</p>
            <p>「教化度脫」等三句明在世利物，「乃滅度」者標入滅相，生起佛出次第也。</p>
            <p>次有如來.名曰光遠.次名月光.次名栴檀香.次名善山王.次名須彌天冠.次名須彌等曜.次名月色.次名正念.次名離垢.次名無著.次名龍天.次名夜光.次名安明頂.次名不動地.次名琉璃妙華.次名琉璃金色.次名金藏.次名炎光.次名炎根.次名地種.次名月像.次名日音.次名解脫華.次名莊嚴光明.次名海覺神通.次名水光.次名大香.次名離塵垢.次名舍厭意.次名寶炎.次名妙頂.次名勇立.次名功德持慧.次名蔽日月光.次名日月琉璃光.次名無上琉璃光.次名最上首.次名菩提華.次名月明.次名日光.次名華色王.次名水月光.次名除癡冥.次名度蓋行.次名淨信.次名善宿.次名威神.次名法慧.次名鸞音.次名師子音.次名龍音.次名處世.</p>
            <p>二列中間出世佛也。今經錠光已來列五十三佛，《漢譯》列三十六佛，《吳本》列三十三佛，《唐譯》列四十一佛，《宋譯》列三十七佛，或出梵名，或舉漢號，譯出不同。又複順次、（今經及《漢》、《吳》）逆次（《唐》、《宋》自在王佛為初，錠光為最後佛）在列亦異，佛智所照，凡識何知其異同。蓋惟《梵本》「次」字可有向前、向後二種，舊《華嚴》十八（十二）〈入法界品〉「發菩提心已來為久乎？答曰：善男子，我念過去，於錠光佛所出家，止次佛名離垢佛」等，此順次說；新《經》六十四雲：「善財曰：尊者發菩提心為久耶，為近耶？答曰：我思過去，於燃燈佛所發心，次前有佛名離垢佛，於此佛所發心」等，此逆次說，合勘可知。《觀藥王藥上二菩薩經》及《三千佛名經》引五十三佛名，與今經五十三佛不同。（《會疏》第一卷引）亦是非凡所測。</p>
            <p>問：直舉所值，於義可足，何煩列多佛耶？</p>
            <p>答：嘉祥為存兩義：「一示如來皆照久遠之事，（資師問答，發願無可疑）二明眾人同值多佛出世，然法藏一人能超越，而發心修行，以成佛道。」（文）</p>
            <p>《會疏》（廿六右）有三義云云。</p>
            <p>《要解》雲：「今竊探其密意，宜有多義：一明雖多佛出世，不得如是發心，彌高超世之願；二明諸佛大悲出此法藏；三此密明拂迹顯本義，何以故？《法華》明本門已雲『於其中間說燃燈佛』等，此恐今錠光如來，非七佛中。今所謂『選擇本願』是拂迹顯本異名，拂迹門，諸佛願，顯本地，法身願，故以錠光為初，至世自在法藏及世自在本地大寂定中影像，龍樹得此旨，《十住論》〈易行品〉引一百余佛，初雲『無量壽佛、世自在王佛』。」（文）</p>
            <p>私作一解雲：從彌陀功德寶海，出如是等無數佛，攝化隨緣，各亦不同，而令趣向斯一道，無量知見之所共同，於大寂定中炳然顯現，豈亦不列此諸佛耶！</p>
            <p>《音義》二（九）、《梵響》上三（三丁）就五十三佛名，諸譯列名對映相當，可往見。</p>
            <p>如此諸佛.皆悉已過.</p>
            <p>三總結也。</p>
            <p>《唐譯》雲：「如是等佛，出現於世，相去劫數，皆過數量，彼龍吼佛未出世前，無央數劫，有世主佛。」（文）自餘三譯無總結文。</p>
            <p>二舉所值佛</p>
            <p>爾時.次有佛名世自在王如來.應供.等正覺.明行足.善逝.世間解.無上士.調禦丈夫.天人師.佛.世尊.</p>
            <p>初一句指其時節，「名世自在」顯別號，「如來」下列通號。</p>
            <p>「世自在王」者，《漢》、《吳》同雲「樓夷亙羅」，《唐》雲「世間自在王」，今經、《宋譯》雲「世自在王」，或雲「世饒王」。饒，自在義，言異意同；世謂世間，三世五蘊法說為世間，常在世間，而不為世間之所拘礙，故曰「自在」，此約應身。又佛照世間相，常住自寂滅相故，以世間配般若，自在即解脫義，王是法身，三一相即，不縱不橫，名「世自王」，此約真身。（文）</p>
            <p>如來、應供等十號，諸佛通號。</p>
            <p>《論注》下（二右）雲：「諸佛如來德有無量，德無量故德號亦無量，若欲具談，紙筆不能載也。是以諸經或舉十名，或騰三號，蓋存至宗而已，豈此盡耶！所言三號，即此如來、應供、正遍知也云云。」解全據《大論》，今亦可依之。</p>
            <p>一如來者，《大論》二（十九）雲「『多陀阿伽陀』，（此雲如來）如法相（報身）解，如法相（應身）說。（《天臺壽量品疏》引此《論》文雲：如者，法如如境，非因非果，有佛無佛，性相常然。遍一切處而無有異為「如」，不動而至為「來」，指之為法身如來也。法如如智乘於如如真實之道，來成妙覺，智種如理，從理名「如」，從智名「來」，即報身如來也。故《論》雲：「如法相解，故名如來也。」以如如境智合故，即能所所示成正覺，功德和法身所所應現往，八相成道轉妙法輪，即應身如來故，《論》「如法相說」。）如諸佛安穩道來，此佛亦如是來，更不去，至後有中，故名『如來』。」（文）</p>
            <p>二應供者，《大論》曰：「『阿羅訶』名應受供養，佛諸結使除盡，得一切智慧，故應受一切天地眾生供養，以是故佛名『應供』。」（文）</p>
            <p>三（遍義）等正覺者，《大論》：「三藐（名正）三（名遍）佛陀（名知），此言『正遍知一切法』。（淨影雲：「今雲等是彼遍也，正者是理，覺者知也。」）知一切諸法實不壞相，不增不減。雲何名不壞相？心行處滅，言語道斷，諸法如涅槃相不動，故名『正遍知』。」（已上《論注》所引）《論注》下（五十一右）雲：「三藐名『正』，三名『遍』，乃至正者，聖智也，如法相而知，故稱為『正智』，法性無相，故聖智無智也。遍有二種：一者聖心遍知一切法，二者法身遍滿法界，若身若心無不遍也。」（文）</p>
            <p>四明行足者，《大論》二（廿一）雲：「『婢侈（明）遮羅那（行）三般那（具足滿足）』（《應音》三之五曰「蒲迷昌是切」）秦言『明行足』，宿命、天眼、漏盡三明名『明』，『行』名身業、口業，唯佛身口業具足，餘皆有失，是故名『明行足』。」（淨影雲：「行是教行，如《持地》說，正觀名行。又龍樹說，戒定慧等名行。此明與行二圓具，故名為『足』。」）</p>
            <p>五善逝者，《大論》曰：「『修伽陀修』，秦言『好』，伽陀，或言『去』，或言『說』，是名『好去好說』。好去者，于種種諸深三摩提、無量諸大智慧中去，如偈說『佛一切智為大車，八正道行入涅槃』，是名『好去』。」（文）好，善也，去，逝也，故名「善逝」。</p>
            <p>六世間解者，《大論》雲：「複名『路迦憊』。（《應音》十（三右）：伽憊，又作瘏二形，同蒲戒切）路迦，秦言『世』，憊名『知』，是名『知世間』，何知世間？知（明瞭知）二種世間，（眾生、非眾生）如實相知世間因滅、出世間道，故名『知世間』。」（文）《會疏》合世間解、無上士為第六，未詳何據矣。</p>
            <p>七無上士者，此有開合兩說，且依淨影等，合無上士與調禦丈夫為第七。</p>
            <p>望西：「問：《瓔珞經》下雲：七無上士，八調禦丈夫，（《涅槃》同之）相違如何？答：《大論》說十號中雲『以是調禦為無上』，（《瑜伽》同之）故《輔行》雲：『《大論》合無上士與調禦丈夫以為一句。』（已上）是為常說，彼《瓔珞》等經論異說，非適今也。然《涅槃疏》（章安）雲：『《涅槃釋論》以無上士與調禦丈夫開為二號，（義寂依之）此義難知。』但補注雲：『此與《光明文句》、《輔行》不同，恐章安誤耳。』（已上）或複《大論》有兩說歟？學者勘之。」（文）</p>
            <p>有雲：「或謂《名義集》破《輔行》雲文誤，從義破于章安，兩師一隻眼也。《智論》有兩說：第二合為一句，（廿一（十九）、廿四（五丁）亦合義）第十卷（廿三）為二句。寶地《止觀記》二本（六）雲：『《論》長行二句偈合，二師各據一義。』（文）然《涅槃》、《瓔珞》開為二號，《成論》、《阿含》合為一名，開『佛世尊』而為二號，淨影依《成論》。」（文）</p>
            <p>今謂：《大論》本有兩說，第廿一（十七）明念佛功德，從「多陀阿伽度」至「佛陀」為九種名號，「婆伽婆」為總稱。故合「無上、禦調」為一句。又廿四（四）明佛種種功德法身，「故名『一切智見人』，或名『世救』，或名『如來』，或名『無上調禦師』，或名『堅誓』，乃至名『世尊』。佛有如是等諸功德，故應念佛。」此之二文非正明十號文，其第二、第十（廿三）文正明十號，第二（廿三）於「無上」與「調禦」間有「複」字隔文，（《真止記》二本七雲：或本作「複次」）明知「無上」與「調禦」開為二號。偈文雲「若不可治便棄舍」，以是調禦為無上者，非成合義，對前「若小不調輕法治，好善成立為上道」，而不可治便舍名「無上道」，何為合義乎？思之。其第十（廿三）偈略說從「如來」至「佛陀」十號，以「世尊」為總稱。由之思之，雖有兩說，第二、第十說為龍樹正說，今可依此說，與《涅槃》等同。「無上士」與「調禦師」開為二號，合「佛」、「世尊」為十號。依淨影，總別合為十號也。</p>
            <p>《論》二（廿三）雲：「複名『阿耨多羅富樓沙』，此雲『士』，秦言『無上』。雲何無上？涅槃法無上，佛自知是涅槃，不從他聞，亦將導眾生，令至涅槃，如諸法中，涅槃無上，眾生中，佛亦無上，複次持戒、禪定、智慧，教化眾生，一切無有與等者，何況能過，故雲『無上』。」《義章》廿末引《持地》明七無上云云。</p>
            <p>八調禦丈夫者，《大論》雲：「複次名『富樓沙（秦言丈夫）曇藐（秦言可化）婆羅提（言調禦師）』，是名『可化丈夫調禦師』，佛以大慈大智故，有時軟美語，有時苦切語，有時雜語，以此調禦令入道。何故不說化女人耶？男尊女卑故，女從男故，男為事業主故，複次女人有五礙，故不說。若說丈夫，二根、無根及女盡攝，故說丈夫。」</p>
            <p>九天人師者，《大論》二（廿四）：「名『舍多（秦言教師）提婆（言天）魔舍喃（言人）』，是名『天人教師』。佛示導是應作是不應作，是善是不善，是人隨教行，不舍道法，得煩惱解脫報，是名『天人師』（廿四雲：以三種教法度眾生名「天人師」）佛能度餘道，何以獨言「天人師」？答曰：度餘道者少，度天人者多故，複人中結使薄，厭心易得，天中智利，以是故二處易得道，餘道中不爾故云云。」</p>
            <p>十佛世尊，言佛者，《論》雲：「佛陀，秦言『知者』，知過去、未來、現在眾生數、非眾生數，有常、無常等一切等一切諸法，菩提樹下了了覺知，故名為『佛陀』。」（文）廿一雲：「佛一切智慧成就故，過去、未來、現在、盡不盡、動不動一切世間了了悉，故為佛陀。」第廿四（五）雲：「一切世間煩惱睡能自覺，亦能覺人，故名為覺人。」（已上）</p>
            <p>上來略解竟，具如《大乘義章》等。</p>
            <p>望西：「問：寶藏佛（彌陀因位無諍念王所值佛）與自在王佛前後雲何？答：法藏前也。如玄一雲，未見誠文，以義推者，寶藏是先，自在為後。《瑜伽》等說，發大心已，逕三僧袛成等正覺。然寶藏佛記雲『過一恒沙僧袛劫』等，今此經中（世自在王記）不言逕劫故，寶藏先過一恒沙僧袛劫，值自在王佛，發心成佛，故自在王后。問：既雲三袛，何故寶藏佛時發心經爾所劫？（過一恒沙僧袛等）答：三僧袛者，舍起行時，若雖發心，或時行退，或時行息，通取此等，經無量劫，故無相違。（略抄）此義可然，例如彼雲（聲聞）三生（速）、六十（遲），據相續修，若有間斷，無妨多劫。」（光文）</p>
            <p>又慈恩雲：「善心相續，劫滿三袛。」（已上）</p>
            <p>有人（《渧記》）破雲：「嗚呼！望西何意依用玄一耶？此經中既說法藏在世自在王佛所，發超世大願，而後至成佛，中間修行時劫，言『於不可思議兆載永劫，積植菩薩無量德行』，則其發心已來，至成佛之時劫可知矣，何言此經中不言逕劫耶？且夫彌陀因行修行，全為眾生，故所引《悲華經》言『過恒河沙阿僧袛劫』等，今經言『不可思議兆載永劫』，是乃代一切苦惱眾生而修行故，一念一剎那無有懈怠，而曆此不可思議，過恒沙劫而已，所謂『勇猛精進，志願無倦』者是也，何朋執通途三僧袛義，而漫言彌陀因位雖發心，或行退，或行息，故逕過恒沙僧袛劫，如小果三生六十劫乎？忽違『勇猛精進，志願無倦』文了，是乃不肯知超世不共選擇願行故也。若以予言之，則蓋世自在王佛是先，而寶藏佛乃後也，既在世自在王佛所發心，而後至成佛之間，不可思議兆載永劫，則此中間為無諍念王，值寶藏佛也，所謂『或為長者居士、豪姓尊貴，或為剎利國君、轉輪聖帝』者，蓋指如此之事耶。請勿封執常途三袛劫，怪彌陀不共願行之超三僧袛而經不可思議永劫矣！此望西謬解，大違害不共大願。然古今諸注不斥此謬，只恐後學之有惑之者，故辨斥耳。」（已上《渧記》）</p>
            <p>此辨斥太好。今謂：法藏菩薩發心修行實不可思議，數數發願，數數成佛，何以凡識可測前後乎？俊公舉十六種發心異說者，意辨此等局見耳。</p>
            <p>二明發願人</p>
            <p>時有國王.聞佛說法.心懷悅豫.尋發無上正真道意.棄國捐王.行作沙門.號曰法藏.高才勇哲.與世超異.</p>
            <p>國王法藏是修因人，於中有三：初（四句）明聞法發心，次「棄國」下（二句）舍世出家，後「號曰法藏」下德名略歎。（此依嘉祥）</p>
            <p>《唐》、《宋》無初聞法發心文，《漢》、《吳》雲「聞經歡喜開解」，是聞法初發心也。</p>
            <p>淨影：「起行有二：從初盡頌，辨世間行，即地前所行也。『佛告阿難，法藏比丘說此頌已』下，明出世行，即地上所行也。初中有三：一聞法發心，二出家修道，三諸佛禮贊。」</p>
            <p>憬興：「第二申勝行有二：初略說勝行，後『佛告阿難』下廣說勝行云云。」此破淨影世間行、出世行不用，還以略說、廣說代之耳，文處無異。</p>
            <p>望西依淨影，今不從之。</p>
            <p>依嘉祥意，初中「有國王」者，法藏菩薩在家位也。余譯不出王名，但《漢譯》曰：「世饒王聞經修道，歡喜開解，便棄國位，行作比丘。」義寂雲：「准彼經文，（《漢本》）世饒王者，亦為法藏在俗時名。」（望西引）若爾者，與所值佛名同，故《會疏》雲：「私按：彼經佛名亦號世饒王佛，未審世饒王所值佛，故為世饒王佛歟。」</p>
            <p>有雲：「峻公偶失照顧，若爾者，從王名而立佛名乎？若然，所值佛正名知是何？不立所值佛名，何尚其傳法也？況五十三佛竟說『世自在王如來』，豈此佛獨從所化一人之名立佛名乎！」</p>
            <p>今雲：師資同名之例，《楞嚴》第六說觀音師觀音等，或如釋迦師釋迦，其例甚多矣。（已上《渧記》所引，義憑）</p>
            <p>有雲：「《覺經》是譯有誤。」（望西引）《梵響》從此雲：「今本出《覺經》後，義長必用，誤取佛名為王名也。」</p>
            <p>今按：《吳譯》雲「乃爾時世有大國王，王聞佛經道」等，饒者大也，恐《梵本》有「世有大王」之文乎。《漢譯》之雲「世饒王」，是世有大饒之王義，故《吳》翻雲「世有大國王」，是非王名也，今本亦雲「有國王」，亦是有國大王之義，是非王名，故餘譯不出之而已。</p>
            <p>《會疏》四（廿八）：「玄一雲：俗名『龍珍王』云云。」此釋未見典據。</p>
            <p>然黑穀《大經釋》雲：「時有國王，離垢淨王歟？無淨念王歟？所詮一體異名也。」（已上）</p>
            <p>望西會雲：「不分今昔，同是彌陀因位名，故雲一體歟。是猶預釋，不可定量。」（文）</p>
            <p>「聞佛所說，心懷悅豫」者，聞法開解，歡喜之相也。</p>
            <p>「尋發」等，發心也。尋者，《苑音》一（十三）雲：「杜注《左傳》雲：尋，續也，又隨即義也。」</p>
            <p>梵「阿耨多羅（無上）三藐（名正）三（遍義）菩提（名道）」，此雲「無上正真道」，真知無知無所遍，故「遍」言為「真」。（《論注》下三十四云云）佛所得道名「無上正真道」，求菩提之心名「意」，即是菩提心也。</p>
            <p>法藏菩薩何位發菩提心耶？異解紛紜：</p>
            <p>淨影雲：「今『尋發無上心』，是地前世間行，下『我發無上正覺之心』，是地上出世間行。」（義寂雲：「初發心是信發心，十信十解也；後佛所發二種發心，五劫思惟以前發解行發心，十行十回向也；五劫思惟已後發證發心，初地已上也。」玄一雲：「《瑜伽》等雲皆二種發心，一世俗發心，謂地前發心；二得法性發心，謂地上發心也。」次引淨影明地前、地上發心。）</p>
            <p>義寂、玄一大同之，許二重發心。</p>
            <p>憬興破淨影雲：「此恐不然，地上菩薩念念常修利諸群生淨佛國土，不應五劫專修，受淨土行故。今即還有二，初略說，後廣說，但是一發心，而判為十向滿位發心也。」</p>
            <p>望西據淨影為二重發心。</p>
            <p>今謂：前他說，後自說，又後重述前發心，說有前後，發心無有二，唯是一發心也。雖前後一發心，而不同憬興也。</p>
            <p>嘉祥不判地位，而見法藏德為高行。按《觀經祥疏》（六右）有三師，南師雲地前發心，北地師為八地發心，第三師約本迹二門釋云云。其指北地師者，恐指羅什、鸞師等，是祥師之所承也。鸞師《注》曰：「法藏菩薩于世自在王佛所，悟無生法忍，爾時位名「聖種性」，（《瓔珞經》六種性第四，即十地也。）於是性中，發四十八願。」（性功德文）又《注》下（十八）雲：「安樂淨土是無生忍菩薩淨業所起。」（妙色功德）此當八地無生，是本祖述龍樹也。</p>
            <p>《大論》三處以法藏菩薩為例，第十、第三十八、第五十。第十雲：「問雲：更有十方諸清淨世界如安樂世界，何故普華為喻？答雲：阿彌陀佛世界不如華積世界，何以故？法積比丘佛雖將至十方觀清淨世界，功德力薄，不能得見上妙清淨世界，以是故世界不如。」（約有緣，無無緣）此約三乘，故非今所依也。後三十八及第五十文，或例初地，或例八地，正今所據。</p>
            <p>然《文軌旁通》雲：「《論》乃三乘共菩薩，故權實雜說，位中知見不可一準。然則不可專依《大論》定此經法藏因位，多違妨故。」（權願取相等妨）今何雲依後二文耶？今解雲：三十八（廿六）釋往生品文雲：「有菩薩初發心時得菩提，便轉法輪，有菩薩初發意時與般若相應，從一佛國至一佛國淨佛世界。」論釋次從一佛國雲：「如阿彌陀佛先世時作法藏比丘，佛將導遍至十方，示清淨國，令選擇淨妙之土，以自莊嚴其國。」（文）此文其前雲「一乘清淨無量世界故」，乃約一乘明菩薩位，台家所謂誇節義也。故二段文非是三乘共初地，別初地，圓初住，《華嚴》所謂「初發心時便成正覺」是也。故《論》引例法藏選擇淨土而已。</p>
            <p>又第五十文〈發趣品〉說住八地，具足五法，第三雲：「雲何菩薩觀諸佛界，自住其界，見無量諸佛，亦無佛界想？」《論》釋雲：「觀諸佛國者，有菩薩以神通力飛行十方，觀諸清淨世界取相，欲自莊嚴其國；（初自到取相）有菩薩佛將至十方，示清淨世界，取淨國相，自作願行，如世自在王佛將法積比丘至十方，示清淨世界；（次他引至取相）或有菩薩自住本國，用天眼見十方清淨世界，初取淨相，後得不著心，故還舍。」（後以天眼見，不著心）今八地發心依此文。然雖此文說十地，似但共雜說。今按：其明共十地者，正在於《論》七十五，（二右已下）其四十九已下明但菩薩地修業故，初標二位（但、共）而簡別，而不具列共位名者，推之下七十五故，次正明但位中，其列十地名者，正明但菩薩位修業故，其地相指《十地論》，明知四十九至第五十明但菩薩修業，若不爾者，何指《十地論》乎？《十住論》豈三乘共十地耶？故《四念處》三（二右）南嶽釋《大品》明位屬別、圓二教位。故知四十九、第五十所說十地正約但菩薩位，豈有權願妨乎？</p>
            <p>今詳引《論》文證明，《論》四十九（初）「經說發趣大乘十地修治業」，《論》（六左）雲：「問：此中是何等十地？答曰：地有二種，一者但菩薩地，二者共地，共地者，所謂乾慧地，乃至佛地。（推下五十五，非正明故）但菩薩地者，歡喜地、離垢地、有光地、增曜地、難勝地、現在地、深入地、不動地、善相地、法雲地、（正明故具列名）此地相如《十地論》中廣說。」（地相推《十地論》，豈三乘共位乎？）乃至廣說十地治業。至第五十（十四）釋《經》十地，「當知如佛雲，菩薩坐如是樹下，入第十地，名為法雲地」等，明知歡喜等十地非共位也必矣。</p>
            <p>問：若爾，《經》明第十地如佛竟雲：「須菩提，菩薩摩訶薩住是十地中，以方便力故，行六婆羅蜜，行四念處，乃至十八不共法，過乾慧地乃至菩薩地，過是九地，住於佛地，是為菩薩十地。」（文）《論》五十（十五）釋雲：「更說第十地相，佛地即第十地。」此文似約共位，雲何？答雲：經中說但菩薩治業竟，更明超過共十地，故《論》雲「複次佛此中更說第十地相」等，（「第」字著眼）彼共位佛地，即但位第十地，故《論》雲「佛地即第十地」，可知。</p>
            <p>上來明鸞師依龍樹，法藏位為無生忍位，理實從一如法界無形示名，是以龍樹所判分齊不定，可准常例而測度耶！</p>
            <p>《一多證文》曰：「從一如法海（一實真如妙理，圓滿大法，即久遠所證一如）顯形示名，名法藏菩薩，發無礙誓為因，成阿彌陀佛，曰報身如來等。」於於此乎知，從久遠一如現因示果，是果後方便示現法藏因，豈以十地階次擬議法藏地位哉！諸師所言恐未盡理矣，其龍樹為初地，或為八地，鸞師為聖種性，亦是從果現因，大與諸師別也。</p>
            <p>「棄國捐王，行作沙門」者，次舍世出家，祥雲：「次句明舍重位出家志。」（文）國是王者之大寶，王是世間之重位，今捨棄此寶位者，顯捐世間一切諸欲，求出世大寶也。</p>
            <p>「沙門」者，出家都名，沙門舊雲「桑門」，（《應音》）正雲「沙迦懣囊」，此雲「止息」，謂止息一切諸不善法。又曰「劬勞」，謂修一切劬勞苦行故。又雲「止息」者，謂袈裟蔭力止息一切不安穩故。（《苑音》二之二右）</p>
            <p>「號曰法藏，高才勇哲，與世超異」者，後德名略歎。</p>
            <p>祥雲：「『號曰法藏』者明其德名，『高才勇哲』下略歎其德。」此釋太好。今科依之。</p>
            <p>「法藏」者，《漢》雲「曇摩迦留」，又雲「法寶藏」，《吳》雲「曇摩迦」，唐雲「法處」，宋雲「作法」，《大論》（十及五十）雲「法積」。祥雲：「在能蕰蓄佛法，故曰『法藏』。」玄一雲：「所聞法教護持不失，故名『法藏』。」（文）</p>
            <p>《探玄》三（三十）雲：藏有四義，一含攝，二蘊積，三出生，四無盡。准解，「處」是出生之義，「積」是蘊積之義，與「藏」同，一切佛法悉蘊蓄不失故。（嘉祥）法之藏，依主釋；又以佛法藏為所開，故名「法藏」，有財尺。（《涔記》）又「法」是所藏果，「藏」是能藏因，因能藏果，故法之藏，依主釋。（師說）又可，以一切功德法為所藏，故名「法藏」，亦有財釋也。</p>
            <p>「高才勇哲，與世超異」者，《影疏》雲：「高才等辨（興雲為人）其性行，（性得德行）才謂才巧，才德過人，故曰『高才』；志強名『勇』，心明稱『哲』，此德孤出，名『世超異』。」（興同）</p>
            <p>嘉祥雲：「『高才勇哲』下略歎其德，稱逸群之能，故曰『高才』，能自勝勝他，故（自勝煩惱怨歎，勝於他魔群）稱為『勇』，壞邪見之（恐「心」字乎）明，所以言『哲』。」（文）</p>
            <p>二義中祥釋為優，淨影為世間行，故雲「性行」。今則不然，此二句就出家歎菩薩高德，故雲「略歎其德」為穩矣。</p>
            <p>《宋譯》雲：「而於法中，有一苾芻，名曰作法，信解第一，明記第一，修行第一，精進第一，智慧第一，大乘第一。」（文）以六句歎。</p>
            <p>《唐譯》雲：「有殊勝行願，及念慧力增上，其心堅固不動，福智殊勝，人相端嚴。」（文）</p>
            <p>此等廣歎高德，今略以二句歎高德，悉攝矣，豈世間行乎！可知矣。</p>
            <p>「與世超異」者，不但顯超世人，又顯出世間行超世間行矣。</p>
            <p>第三明發願相五：一贊偈發願，二選擇淨土，（「佛告阿難，比丘說此頌已」下）三正說大願，四重誓自要，五總結誓願。（「於是法藏比丘」下）初中亦二：一先修虔敬，二次正說偈。</p>
            <p>詣世自在王如來所.稽首佛足.右繞三匝.長跪合掌.以頌贊曰.</p>
            <p>初，菩薩欲贊師佛，先修敬儀也。詣佛禮足者，是身業敬也，以頌贊曰者，口業敬也，意業在於其中，欽慕佛德故，修敬之至無以尚焉。</p>
            <p>梵「曩謨」，此雲「歸命」，亦雲「稽首」，亦雲「頂禮」，亦直雲「禮」。（《青龍疏》）</p>
            <p>《應音》九（三左）：「《周禮》大祝辨九拜，一曰稽首。」鄭玄曰：「稽，至也；首，頭也，謂頭至地也。」《歸敬儀》下曰：「經律文中多雲『頭面禮足』，或雲『頂禮佛足』者，我所貴者頂也，彼所卑者足也，以我所尊，敬彼所卑者，禮之極也。」（文）</p>
            <p>「右繞三匝」者，繞，旋繞。淨影：「右繞，愛也。旋繞不舍故表愛。」</p>
            <p>《寄歸傳》三（廿三）曰：「言旋右者，梵雲『缽喇特崎拏』，『缽喇』字緣乃有多義，此中意趣，事表旋行；『特崎拏』即是其右，總明尊便之目故。時人名右手為『特崎拏手』，意是從其右邊為尊為便，方合旋繞之儀矣。西國五天，皆以東方為前方，南為右方，亦可依斯以論左右。諸經應雲『旋右三匝』，若雲『佛邊行道』者非也。經雲『右繞三匝』者，正順其儀，或雲『繞百千匝』，不雲右者，略也。然右繞、左繞稍難詳定，為向佛左手邊為右繞，為向佛右手邊為右繞耶？乃至向佛右邊為右繞，向左邊為左繞，斯為聖制，勿致疑惑。」（文）</p>
            <p>「以頌贊曰」者，偈頌，歌美之義。鄭注《周禮》雲：「頌，誦也，容也。」《考聲》：「頌者，歌盛德之詩，美其形容，告於神明，故謂之『頌』。」（《琳音》十八之三）</p>
            <p>「偈頌」新舊梵漢不同，如別所明。何故用偈頌耶？《十地義記》二（八右）：「言立意者有二：一偈言巧約，少字之中能攝多義，易解易持，故立偈頌；二偈音美妙，用之贊詠，是故須立等。」</p>
            <p>二正說偈，大分為三段：一自初至「震動大千」七偈，總歎佛三業德，二自「願我作佛」至「快樂安穩」十偈，述心中所欲之願，三「幸佛信明」等三偈，請佛證明。初中有四，一歎身業德：（二偈半，十句）</p>
            <p>光顏巍巍.威神無極.如是炎明.無與等者.日月摩尼.珠光焰耀.皆悉隱蔽.猶如聚墨.如來顏容.超世無倫.</p>
            <p>《吳譯》無偈，但於長行自含其義耳。餘本皆有，或五言八十句，（《漢本》）或七言四十二句，（《唐本》）或七言三十六句，（《宋本》）偈句多少不同，大義無別。今本四言二十行八十句，初七偈總歎佛三業德。</p>
            <p>嘉祥雲：「酬前說法之恩，兼表歸依之情。」</p>
            <p>淨影雲：「初讚歎佛德，明其所求（自求三業佛德）。」</p>
            <p>今祥：二師並用方可，既歎佛德，容有其多義故，今法藏菩薩所以讚歎佛德，為成咨嗟誓，此讚歎濟凡要術，何以故？彌陀不贊諸佛者，諸佛亦何讚歎彌陀，諸佛不讚歎彌陀，雲何得聞此法，故今讚歎師佛三業，而得成就三業莊嚴功德也。於中今二行半歎佛身業德，身業即光明，次口業者即名號，歎光明名號佛德也。</p>
            <p>淨影意：「初一句總歎身光二德，光巍巍歎佛光勝，顏巍巍歎佛身勝。『威神』已下七句顯光巍巍，『威神無極』，光發所依，由佛威神力無極，故能放光；『如是焰明』正舉光體；『無與等者』對人顯勝，餘人身光無與齊等；『日月摩尼』至『若聚墨』對事顯勝，此等諸光，若對佛光，皆悉隱蔽，猶如聚墨在珂貝邊。『如來』等兩句顯顏巍巍，如來容顏超世無倫，故顏巍巍，『倫』謂匹矣。」（文）</p>
            <p>憬興全用之。《會疏》不肯用淨影光與身之配釋，故初「光顏巍巍」是其體相，「威神無極」外用德，「如是」等二句述最勝，「日月」等下比挍顯勝，後半行結歎。此舉容顏攝光明。</p>
            <p>今謂：淨影配釋似鑿，今意：初二句總顯身業最勝，以光明為身業故，《唐譯》雲「無量無邊光」；「如是」下釋其勝，有二：一無對勝，二有對勝。無對勝故曰「如是焰明，無與等者」（焰，《說文》：火行焰焰也，《說文》：炎，火光上也。）佛光照曜最第一，故名「光炎王」，何有與等者；「日月摩尼」等四句，二有對顯勝，日月摩尼舉世所知。《應音》一（三右）：「言『摩尼』者訛也，正言『末尼』，謂珠之總名也。」新譯《音義》：「『末』謂末羅，此雲『垢』也，『尼』，此雲『離』也。言此寶光淨，不為垢穢所染也。」世光之大，無過日月摩尼光，對映於佛光，皆為所隱蔽焉，豈有漏之光能比佛無漏光乎！故雲「皆悉隱蔽，猶若聚墨」。下重誓言「日月戢重暉，天光隱不現」，今贊王佛，下自所願。</p>
            <p>「如來容顏，超世無倫」者，雙結無對勝、有對勝雲「超世無倫」也。</p>
            <p>正覺大音.響流十方.（二句）</p>
            <p>二歎口業德。</p>
            <p>《唐譯》雲：「世尊能演一音聲，有情各各隨類解。」（文）</p>
            <p>《漢本》雲：「如是大音聲，遍諸無數剎。」（文）</p>
            <p>《宋本》雲：「願我得佛清淨聲，法音普及無遍界」等。（己下述己願，《會疏》云云。）</p>
            <p>「正覺大音」者，在王佛則梵音聲，（所贊）在彌陀則名號正覺名故。（所成）過去讚歎為要所成，故法藏願齊此佛口業德，故彌陀為口業德則名號也。今日名號即「大音」，下雲「無量壽佛大音宣佈」，法照雲「如來尊號甚分明，十方世界普流行」是也。正覺大音及正覺之響，於十方世界無不流布，共以為口業功德。</p>
            <p>正覺大音者，語密梵音聲，《論》所謂「如來微妙聲」是也。如《略箋》引《涅槃》〈聖行品〉。望西引《大論》三十。（《大論》三十（三十一）雲：「佛音聲所到無有限，若如對面，如《密迹經》中所說，目連試佛音聲，極至西方，猶聞佛音若對面。」）</p>
            <p>正覺之響者，正覺成就果名，《論》雲「梵響聞十方」是也。</p>
            <p>戒聞精進.三昧智慧.威德無侶.殊勝希有.深諦善念.諸佛法海.窮深盡奧.究其涯底.無明欲怒.世尊永無.（二偈半十句）</p>
            <p>三歎意業德。</p>
            <p>《唐本》雲：「戒定慧進及多聞，一切有情無與等，心流覺慧如大海，善能了知甚深法，惑盡過亡應受供，如是聖德惟世尊。」（文）</p>
            <p>《漢》雲：「或以三昧定，精進及智慧，威德無有輩，殊勝亦希有，深微諦善念，從是得佛法，持覺若如海，其限無有底，瞋恚及愚癡，世尊之所無。」（文）</p>
            <p>影意：歎意業中，初兩偈歎佛行德，（行是菩提）後半偈歎佛斷德。（斷是涅槃）前中初偈歎德勝，（勝是教行）後一偈（「深諦」已下）歎德深。（深是證行）前歎勝中，「戒聞」等舉其德體，「威德」等就德顯勝；後歎深中，「深諦」等二句趣證方便，如來藏性是佛法海，（是所念）「窮深」等二句證行成就，此歎行德。（教行、證行）後「無明」等歎斷德，無明是癡，欲是貪，怒是瞋，佛斷永無，故斷德勝矣。</p>
            <p>憬興分文同影，「初二偈歎業勝，即菩薩品也，後半偈歎果勝，即果果斷也。初又有二，初一偈歎涉事勝，後『深諦』等一偈歎證理勝也。初中，『戒』即業體，以思種故，『聞精進』等即業眷屬云云。」</p>
            <p>《會疏》：「初四句摘舉五德，贊其殊勝，次『深諦』下六句，別約二德（菩提涅槃）歎其究竟，『深諦』等四句菩提德，『無明』等二句涅槃德云云。」此「深諦」已下為二德，與影、興異，各據一義。</p>
            <p>今謂：「戒聞」等者，六度之中，進度合忍辱，多聞攝法施，故為五也。戒者，梵語「屍羅」，此翻「戒」，防非為義；聞謂多聞，飡教廣多，故雲多聞，此中攝施；精進者，梵「毗梨耶」，此雲「精進」。練心於法名之為「精」，精心務達說以為「進」，精進無別，體督眾行。（《天臺止觀》）今合忍辱，（進度合）下文開為二，雲「戒忍精進」故。</p>
            <p>「三昧」者，三摩地定也；「智慧」者，般若。此之五度以意為業體，佛能圓滿此等行，成威神功德最勝，故雲「無侶希有」，「侶」之言匹也、伴也。</p>
            <p>淨影雲：「威德無侶，他不能齊，殊勝希有，佛德過彼。」（文）</p>
            <p>「深諦善念」等明所念、所證深廣。（《要解》）</p>
            <p>憬興：「深諦（諦，審察）善念法海為後得智所證，窮深盡奧等為無分別智所證也。」</p>
            <p>《會疏》雲：「『深諦善念』者能證智，『諸佛法海』者所證理，諸佛法藏廣大幽邃，故喻大海云云。」</p>
            <p>今雲：諸佛所證廣大無涯邊、深奧無底雲「法海」，如來勝智深諦善念，能究深奧、盡邊際，能冥法海，成菩提智德也。</p>
            <p>「無明欲怒」等者，斷盡界內界外惑，成涅槃斷德也。</p>
            <p>人雄師子.神德無量.功勳廣大.智慧深妙.光明威相.震動大千.</p>
            <p>四總結歎。</p>
            <p>淨影雲：「自下結歎。」</p>
            <p>嘉祥：「『無明欲怒』下一偈（「無明」二句，「人雄、神德」二句）歎無為德，次一偈（「功勳廣大」等一偈）歎德用等。」</p>
            <p>今從淨影，初二句總以結歎，「功勳」下別以結歎。佛名「人雄」，人中最雄傑故。佛亦名「人中師子」，師子獸中獨步無畏，能伏一切。佛亦如是，於九十六種外道，一切人天中，降伏一切，得無所畏故。（《大論》文）「神德無量」，總圓滿三業威神功德無測量也，故曰「威神功德」。</p>
            <p>別結中，《影疏》雲：「『功勳廣大』結歎前口，正覺大音響流十方故，佛化他功德廣大；『智慧深妙』結歎前意業，前有多德，偏結其慧，以行主故，『深』結前『深』，『妙』結前『勝』；『光明威相』等結歎前身。」（文）</p>
            <p>憬興：「『功勳廣大、智慧深』歎意業果業用，『光明威相』歎身業勝。（此同淨影）『震動大千』歎正覺音。（與影別也）」</p>
            <p>二師中淨影為優，何者？如興解，「光明威相」為身，「震動大千」為口業，二句成別意，恐不順文，前序文雲：「光明普照無量佛土，一切世界六種震動。」故知二句非別意，光明威相能使三千震動之義，故興釋未詳。《會疏》、《梵響》並用憬興者，何不思乎！</p>
            <p>二述心中所願中三：一願求佛功德，二願求國土功德，三願求菩薩功德。初佛功德願中亦有三：一願作佛，二求德行，（「佈施」等一偈）三立要誓。（「吾誓」已下）初願作佛者：</p>
            <p>願我作佛.齊聖法王.過度生死.靡不解脫.</p>
            <p>前既歎佛德，今願求其所歎佛果也。</p>
            <p>《唐本》雲：「我今稱讚諸功德，冀希福慧等如來，能救一切諸世間，生老病死眾苦惱。」（文）</p>
            <p>《漢》雲：「令我作佛時，願使如法王，過度於生死，無不解脫者。」（文）並同今譯。</p>
            <p>淨影雲：「自下發願，求前所歎，于中初有十偈，正起願心，後之三偈，諸佛之證知云云。」</p>
            <p>今謂：正起願有三：初五偈求佛功德之願，二次四偈求國土功德之願，（「譬如恒沙」下）三後一偈半（「我當哀湣」已下）求菩薩功德願。此三種之願，即是彌陀別願也。</p>
            <p>然《會疏》等解：「願我作佛」為總願，引《選擇集》為諸佛總願云云。</p>
            <p>《要解》意：今齊聖法王之願，是諸佛所證平等是一邊總願，下四十八願此中別用別願因緣，故總願含別願，總願以利他為自利，別願以自利為利他，總別共自利利他不相離，故與諸佛總別二願各別也。</p>
            <p>私雲：諸佛皆有總別二願，今佛豈無總別願乎？彌陀總願既在上尋發，無上正真道意中發之，四弘誓願在此中，「高才勇哲」等略歎中自含菩薩自利利他行，次所以詣佛所，而說偈歎佛德者，但為發超世別願耳。於于此何論總願乎！從古於此中言總別者，恐非經意也。</p>
            <p>初求佛德中，初一偈願求佛果，次「佈施」等一偈願求佛德行，乃是同因同行至菩提之願也。初願求佛果中，「願我作佛，齊聖法王」者，承前所歎佛德，願我作佛，如佛作光明壽命尊。此願自德處即是利他，佛正覺即眾生往生之體，故雲「過度生死」等，下四十八願言「設我得佛」，此之張本也。</p>
            <p>「過度生死，靡不解脫」者，淨影雲「明利他德」，嘉祥雲：「為物之心，明其下化。」二師釋最得其旨，然此文似自利，願齊佛涅槃解脫德故，今何為利他者？下長行雲：「令我於世，速成正覺，拔諸生死，勤苦之本。」全與今偈文同，然下文亦似自利，而以《漢譯》見之利他，雲「拔人勤苦生死根本」故，彼既然，此亦可然。故《唐譯》雲：「能救一切諸世間，生老病死眾苦惱。」彼雲「能救」，今雲「過度」，豈不利他乎？明知今文意：願我作佛，以過度一切眾生二種生死，解脫一切系縛也。</p>
            <p>二願求德行</p>
            <p>佈施調意.戒忍精進.如是三昧.智慧為上.</p>
            <p>《唐譯》雲：「願當安住三摩地，演說施戒諸法門，忍辱精勤及定慧，庶當成佛濟群生。」（文）</p>
            <p>《漢》雲：「檀施調伏意，戒忍及精進，如是三昧定，智慧為上最。」（文）</p>
            <p>淨影雲：「此求因中，明自利利行。」</p>
            <p>嘉祥雲：「『佈施調意』下出其化物行體，上但明發心（過度生死靡不解脫），今出其行，莫過六度等。」</p>
            <p>祥釋得旨。（何以知利他願？解雲：次誓言「一切恐懼為作大安」，豈不利他行乎！）是如來回施眾生行體故，兆載永劫行以此六度為體，今願行如是佛因，得佛果，回施之眾生，「願」字流於此，可見。</p>
            <p>「佈施調意」，此有三解。</p>
            <p>淨影意：佈施檀度體，調意是佈施用。《疏》雲：「佈施調意是其檀度，修施治慳名為調意，戒是戒度，忍是忍度，精進進度，三昧禪度，智慧智度，慧勝名上。」（文）此指下定慧為「如是」，及三昧定、最上智慧，合前四度，為六度行。</p>
            <p>憬興同之，望西用之，潤色雲：「『調意』之言流至智慧，下五度可治五弊，故必有調意，今文無者，舉初顯後。」</p>
            <p>《會疏》亦從之，雲：「上佛意業中具六度，菩薩願求我得之，是則法門無邊誓願智也。調意雖屬佈施，廣通六度，佈施治慳貪，戒治破戒，忍治嗔恚，進治懈怠，三昧治散亂，智慧治愚癡，是則煩惱無邊誓願斷云云。」</p>
            <p>嘉祥至「如是三昧」，舉五度行，「智慧為上」者，五度行獨不出過，必須智慧達本源，方五度皆得出過，故雲「最上」。此但解智慧句少異，餘與影同。</p>
            <p>上三師皆「為上」解為最上義。</p>
            <p>二玄一指前四度為「如是」，如是四度以定慧為上首也，此師「上」言解為上首義。望西、梵響等「如是」釋用玄一，「為上」釋卻用淨影。今謂玄一為穩。</p>
            <p>三《要解》雲：「『調意』者，禪定婆羅密，『如是三昧』者，謂上五波羅密為三昧中妙行故，『智慧為上』者，般若波羅密為上故，光明無量願由此般若波羅密成，餘五度在此中云云。」此意戒等四行攝三昧，四度是三昧中妙行故，上五度指雲「如是三昧」，此之三昧以般若為上首，故成光明無量願也。</p>
            <p>上來諸說各據一義。今謂：初二句舉五度，調意，禪定之義，《苑音》雲：「禪那，此雲靜慮，謂靜心思慮也。」（文）嘉祥《法華疏》二（廿九）：「三昧又雲調直定」。（文）《弘決》二曰：「一切禪定皆名三摩地，秦言『正心行所』。」（文）故調意是禪定，《唐譯》雲「安住三摩地」是也，舉五度攝菩薩萬行。「如是三昧」者，指上五度，如是五度，以定慧為上首。由三昧故，萬行常寂，由般若故，一切萬行無礙，施一切眾生，下所謂「三昧常寂，智慧無礙」是也，願得如是佛因行成佛果，以之回施一切也。</p>
            <p>三立要誓，亦二：初正要誓，後較量勵心。此初也：</p>
            <p>吾誓得佛.普行此願.一切恐懼.為作大安.</p>
            <p>《漢》雲：「吾誓得佛者，普逮得此事，一切諸恐懼，我為獲大安。」（文）</p>
            <p>《唐》、《宋》兩譯闕此文。《會疏》引《唐》、《宋》兩文，彼願求果上濟度，與今文不同也。</p>
            <p>「吾誓得佛」等者，要誓下「不取正覺」之張本也，願志求滿足，誓自製心，由誓滿願，謂吾誓至得佛不中止，為一切恐懼普行此願，作大安也。</p>
            <p>「普行此願」者，指前成佛因行二種之願，上上求自利，今下化利他，行上二願，自成利他。（《會疏》初義）</p>
            <p>玄一雲：「行此願者，如次下雲『一切恐懼為作大安』。」（《會疏》後義依之）</p>
            <p>有依後說。（《渧記》）今謂：「一切恐懼，為作大安」是誓也，何為願乎？今謂：成佛因行願，非為自，誓為恐懼，普於十方三世行此願，使恐懼眾生作大安。由之，永劫大行終回向苦惱眾生，此乃彌陀利他回向之張本也。</p>
            <p>淨影雲：「『吾誓得佛』，起行所趣，『普行此願』，求因趣向，善導曰『同因同行至菩提』是也。由此，普行得普果，普果者何？安慰德也。『一切恐懼』者，大悲所緣，《論》主所謂『不舍苦惱一切有情，回向為首，成就大悲心』是也，經雲『為煩惱賊之所害者』。」</p>
            <p>「為作大安」者，使苦惱眾生至畢竟安樂大清淨處也，是故佛名「大安慰」也。</p>
            <p>後較量勵心</p>
            <p>假使有佛.百千萬億.無量大聖.數如恒沙.供養一切.斯等諸佛.不如求道.堅正不卻.</p>
            <p>「假使」者，假設辭，謂設供佛無量比挍之，顯求道心堅固，勝如是供佛無量，故雲「假使」。</p>
            <p>《唐譯》雲：「為求無上大菩提，供養十方諸妙覺，百千俱胝那由陀，極彼恒沙之數量。」（此舉能供心及所供佛順顯，今經反顯。）</p>
            <p>《漢本》雲：「假令有百千，億萬那術佛，如是佛之數，使如恒水沙，計以沙等佛，一切皆供養，不如求正道，堅勇而不怯。」（文）</p>
            <p>淨影：「（百千、億佛）二句佛寶，次『大聖、恒沙』二句僧寶，（佛大聖為所供）『供養一切』，（現本作「斯等」）供養僧寶。供養一切諸佛，斯等諸佛供養前佛寶，『不如』下對願比挍，彰其不及云云。」</p>
            <p>興破雲：「『供養斯等』亦兼僧寶非也，雖複『斯等』而言諸佛，故知向上之等。」此破允矣。然淨影意亦前佛大聖為所供所，故爾耳。憬興雲：「今即者，佛者所供養，大聖者能供養，無量大聖雖供多佛，而有邊故，不如求佛心不退，還以無邊故，卻者退也。」（文）</p>
            <p>初四句影、興同雖配佛寶、僧寶，其意別，淨影佛、僧共為所供；憬興佛為所供，僧寶為能供。二俱未穩。</p>
            <p>望西破淨影雲：「大聖者，亦是佛寶，非舉僧寶，違《覺經》。然上『佛』者，為簡餘眾，下『大聖』者，為譬恒沙，故非重疊。指此諸佛雲『一切等』，何以『一切』別屬僧寶？《覺經》中既不舉僧寶，今亦可然故。」又破興「無量大聖為能供」雲：「夫挍量法，若有一人作此功德，不及彼善，是名比挍，如《法華》佈施挍量、《般舟》供佛挍量，能施、能供俱是一人，若以多人為能供者，豈成比挍？設雖欲集功德多數，可增所供，增於能供，有何要乎？況違《覺經》，不足依用。乃至（次救興師，然非複取彼。）此之兩義取捨隨意。」（文）</p>
            <p>《會疏》並引兩師，次引《覺經》等，決「無量大聖」亦是佛寶者，意在兩亡耳。</p>
            <p>今謂：「無量大聖」句為顯所供佛數如恒沙。指上百千億佛雲「無量大聖」，偈句重累明之，唯是供養諸佛之義耳，何以為僧寶乎？又從「願作佛齊聖法王」已下願佛功德，至此何須供僧寶乎？故次承之雲「斯等諸佛」，明知示如上無量諸佛數如恒沙雲「大聖數如恒沙」，故《漢譯》雲：「有百千億萬那術佛，如是佛之數，使如恒水沙等。」《唐譯》亦不言供養僧寶，可以證矣。既不言僧寶，亦何為能供？設許僧寶，亦違挍量法，如望西所破。又准《唐譯》，法藏菩薩為能供人，今何無量大聖為能供人？甚違道理，故知兩師皆非也。</p>
            <p>今准《漢譯》解釋為好，「供養一切」等正挍量雖供多佛，不如自己求道不退，供佛有邊際，求道心不卻無邊際故，重堅勵心也。求道者大，菩提心也，上所謂「願我作佛」及「吾誓得佛」等，是求無上菩提。有說通途四弘誓願者，未詳也。</p>
            <p>「堅正不卻」者，堅固正直不退也。「不卻」，《說文》：本作卻，節欲也。《廣韻》：退也。《增韻》：止也。《要解》雲：「堅固正直，而不退轉也。此密明金剛信心住不退之義，古往今來，道無異轍故。又此心即為眾生堅固信故。」（文）</p>
            <p>二明國土功德願</p>
            <p>譬如恒沙.諸佛世界.複不可計.無數剎土.光明悉照.遍此諸國.如是精進.威神難量.令我作佛.國土第一.其眾奇妙.道場超絕.國如泥洹.而無等雙.</p>
            <p>《如來會》雲：「又願當獲大神光，倍照恒沙億佛剎，及以無邊精進力，感得殊勝廣淨居。」（文）</p>
            <p>《覺經》雲：「譬如恒水中，流沙之世界，複倍不可計，無數之剎土，光焰一切炤，遍此諸數國，如是精進力，威神難可量。」（文）</p>
            <p>一義意：（憬興）初二偈先舉所求佛土廣多，諸佛世界如恒沙，更複以不可計、無數顯其廣多，光遍此國明諸佛如來光明莊嚴，「如是精進，威神難量」明諸佛如來神通莊嚴，諸佛於彼多土勤現化事，名為「精進」，化事眾多，故名為「威神難量」。</p>
            <p>「令我作佛，國土第一」者，彰能求心願於土中（上諸佛國土中）最為第一。若約果成之時，如上多土即是無量光明土境也。</p>
            <p>「其眾奇妙」等一偈顯第一相，能求心願既成，則光明遍此諸國，故無量光明土，故曰「國土第一」。其眾奇妙是徒眾第一，雲何奇妙？因果不二故。</p>
            <p>「道場超絕」，是明處第一。祥雲：「修道速疾，故雲超越。」此釋好。</p>
            <p>「國如泥洹」等者，明第一義諦妙境界相，是妙境第一也。泥洹、涅槃本是一名，傳之音異耳。文雲「國如」，似非直涅槃界，《要解》雲：「泥洹者，如來正覺法，此屬正報，今意依報亦是如正報無異也，道場超諸剎故，國亦無等雙也。」</p>
            <p>「我當哀湣，度脫一切」者，結求國土第一，意謂所以求國土第一者，但為度脫一切眾生，使入無為泥洹道，下所謂「次於無為泥洹之道」是也。</p>
            <p>已上淨影、憬興同義也，望西、《略箋》同從之。</p>
            <p>又一義意：（《會疏》）上總誓四弘，自下重願三德，（身、土、攝生）是別願之基也，下身、土、攝生之別願從此而起。初二行總願法身功德，次二句（「令我作」等）願國土莊嚴，後二行半（從「其眾奇妙」至「快樂安穩」）願攝眾生也。初法身願中初一行半（從初至「遍此諸國」）願光明無量，後二句（「如是精進，威神難量」）願壽命無量，即當第十二、十三，第十七自攝此中，以光壽無量為名號故。古師以此文為所超諸土，太不然，《宋》、《唐》兩譯文既為自身光德，何強屬他佛益？「譬如」等四句明光所遍國界，「光明」等二句明能遍光明，雖假恒沙譬，未盡其量，故重不可計無數剎土，《漢》、《吳》兩譯合此義，徹窮來際，無有休止，故雲「精進」，果上功德不可思議，故雲「威神難量」，是壽命無量之義也。（已上《會疏》）</p>
            <p>梵響、海渧從之，渧雲：「《會疏》所釋獨步妙義。今謂：「如是」者，指次上光明悉照，遍此諸國；「精進」者，謂無懈怠休息也，言光明遍照，無有休息，濟度利生，威神功德不可測量也。然縱令一且光遍十方，若有休息，則亦何益之有乎？是以願其光益橫遍十方、（如是）豎亙三世，（精進）威神功德不可思議也，是即攝法身光明無量願而已。加旃願求其精進無息豎亙三世之光德，即是願壽命無量之義，故此「如是精進」句暗含壽命無量。雖然，正約顯文而解，則唯為光明威神功德而足矣。（已上）</p>
            <p>上來二解各據一義，取捨隨情。今謂：「上（《會疏》）為總願，此下為別願基，而初二行願攝法身」者，今不取，上為總願者非經意，如前所辨，前「願我作佛，齊聖法王」文既願攝法身，光壽無量在於其中，何更在此求之乎？況「如是精進」等句願壽命無量者大鑿，是故不可依也。今按：次前佛功德願，願求國土功德，古師為國土之願者，恐順經意。然古師「初二行偈明所求諸佛多土」者今不用，違《漢》、《唐》、《宋》諸譯故。</p>
            <p>今按：願國土功德中，初二行願光明無量土，於中初一行明所遍國界無量，「光明悉照」已下明能遍光明遍照如上無數剎土，即是今所願無量光明土也；「如是精進」者，願如是光照遍國之志願精進勇猛；「威神難量」者，願光明威神之不思議，即是不可思議光也。</p>
            <p>《要解》雲：「『譬如恒沙』等者，是超願光明無量義；『令我作佛』等者，誓真土超諸土，一切佛剎土體無異，凡夫來生，所以為奇也；『其眾奇妙』者，因果不二妙眾故，九品機類皆不退故；『道場超絕』者，《吳譯》雲『道場超諸剎』，此超十方應身土也。又或非道場超，坐道場之佛超也，超出常倫諸地之行故云云。」此解大勝於諸家。</p>
            <p>「令我作佛，國土第一」者，正述法藏菩薩能求心願，此乃願所居國土殊妙，超勝十方諸佛國土，第一義諦妙境界相是也。《漢譯》雲：「令我為世雄，國土最第一。」（文）</p>
            <p>《渧記》雲（此釋鑿）：「今論『國土第一，而無等雙』者，所望不同，自存多義。一者，以他受用報土望方便土為第一焉，是佛化他土中為最勝故也；二者，以自受用土望他受已下土為第一焉，是佛自證土故也，所謂『唯佛一人居淨土』是也。已上約三乘，若夫一乘，准《華嚴》，一乘攝化境分為三，其中第三證入位境，十佛究竟蓮華藏世界為第一，三世諸佛莊嚴華藏故，隨舉一佛，其佛為主，餘土為伴，是以微塵數微塵數世界無有餘佛土，只是一佛土而已，是乃約絕待談第一也，所有諸佛世界一乘圓融因果階位，皆悉唯此一佛土之眷屬土相而已，不同三乘約相待也。</p>
            <p>今夫本願一乘土稱第一者，能令垢障凡夫速疾證入十佛究竟蓮華藏世界之土，故雲『第一』也。是乃自餘一乘攝化之土所不能及，唯彌陀一佛土有此勝益，豈非國土第一而無等雙哉！然今此發願，只是願求一乘攝化證入位之土而已，雖然，內心所萌必在凡夫直證之土也可知矣。」（已上）</p>
            <p>「其眾奇妙」等顯其第一相，其眾奇妙是徒眾第一。</p>
            <p>「道場超絕」是所居處第一，居佛道場故，又速證第一。約道場樹者未可也。《覺經》雲：「其眾殊妙，好道場踰諸剎國。」（文）或可，其眾速超證坐道場，故經曰「當坐道場」是也。（什注《維摩》雲：「佛所坐處，于中成道，故雲道場。」又《觀經影疏》下雲：「義有通局，通則菩薩一切行德生佛果名道場，如《維摩》說；局則末後金剛三昧親生佛德名為道場。」（文）由之言此，徒眾因果不二妙眾稱「奇妙」，又速生佛德，超踰諸佛國，雲「道場超絕」。）</p>
            <p>「國如泥洹」者，顯國界第一，《覺經》曰：「如泥洹界，而無有等雙。」（文）淨影、憬興並約鄰近義解「如」字，謂國土快樂，鄰近于涅槃樂，故雲「國如泥洹」也。《略箋》乃謂如涅槃真理無等同，今此國土亦無等同故。此釋不及影、興，況違《覺經》「國如泥洹界文」。既言「國如泥洹界」，若取無等同義，則既泥洹界無等同，豈此外有別無等同之國界為所喻之國耶？故知《略箋》義不成，影、興約鄰近而解「如」字者無所違。雖然，與涅槃界成隔異了，非是「國土第一，超勝獨妙」之謂，故可謂不及矣。</p>
            <p>《會疏》、《梵響》、《要解》（泥洹是正報，國土依報如正報）《義記》並直約涅槃界而解，此亦違《覺經》「國如泥洹界文」。故《梵響》訓詁雲：「國如泥洹之界，而無有等雙也。」然則「國」、「界」二字成重復了，僅是五字，何有如此重復耶？明知以「泥洹界」三字為喻而已。若如《梵響》訓詁，則「國」、「界」二字並屬法邊，故不穩而已。加旃既有「如」字，則直約涅槃界而解者可謂過矣。海渧曰：「諸注或不及或過，不得其正中。」</p>
            <p>今按：大乘密嚴經雲：「佛已超過彼，而依密嚴住，極樂莊嚴國，世尊無量壽。」又雲：「密嚴淨土超諸佛國，如無為性，不同微塵，此密嚴中，諸佛菩薩並余國來此會者，皆如涅槃。」（文）法藏《疏》雲：「如無為者，密嚴土即是諸佛他受用土，於法性土以悲願力建立故，此淨土如法性土，離無常過，以是故說『如無為性』乃至今此密嚴藏，但自清淨如來藏心之所現故，非微塵成。（不同微塵）」（文）法藏因願既有此願，故所建淨土（密嚴即是此極樂莊嚴國）超諸佛國，如無為性，攝自國他方，與今此文「如」合符節，是以此文亦依法藏釋而可解。</p>
            <p>「國如泥洹」者，彌陀為物，於法性土，以悲願力所建立故，即自受用而他受用，所謂法性法身出方便法身，隨順法性，不乖法本，全性而修，起他受用土故，此淨土亦如涅槃無為性也。「如」者名不異，謂此土不異法性而攝眾生，則是他受用土而已。直呼涅槃界，則無由顯攝眾生土，故雲「如泥洹界」，雖曰「如泥洹」，而非是不泥洹，一法句即二十九句，性修不二，廣略相入，是故以性奪修，則呼「無為涅槃界」，本自如是，起而不起故；以修隨性，則呼「國如泥洹」，此修即性故，隨順法性，不異泥洹，事同《華嚴》寶王如來性起之義。若夫單法性土、單他受用，則不足以稱「國土第一」矣。即法性土建立他受，此乃大悲願力之所致，而清淨句法性法身之所現也。由是思之，其願國如泥洹者，可謂成大悲為物之義矣。若願言國是泥洹，則唯是自受用土之願，無由顯大悲為物之土而已。然則直約無為涅槃界而解，則非唯不順文相，（違「如」字義故）亦恐難顯即法性而大悲為物之土而已。既言「國如」，如目不異，若夫自受、他受二義不分，則無由言不異也，二義姑分，而本不異，故言不異也。大悲為物他受用土不異自受法性之土，故雲「國如泥洹」。則「如」一字足以顯大悲為物矣，深哉願也！然約法性土而直解者，可謂過者，猶如不及乎云云。</p>
            <p>詳曰：解「如」字太勞，可謂力矣！雖然，以自受、他受而解者恐未可，法藏發願豈分自他受用而起願乎？今謂：就方便法身誓願之意可論之，若約一法句，則極樂無為涅槃界相好莊嚴即法身故，約二十九種門，則從法性涅槃出無量莊嚴，一一莊嚴不異法性法身，雲「國如泥洹」，「如」是不異義，又如同義，今依方便法身不異門，故雲「國如泥洹」，可知。更考「國如泥洹」者，所居國界常住不變，如泥洹不異，又清淨不異泥洹，雲「國如泥洹」。</p>
            <p>三發菩薩功德願</p>
            <p>我當哀湣.度脫一切.十方來生.心悅清淨.已到我國.快樂安穩.</p>
            <p>此一偈半願菩薩功德，舊所謂攝眾生之願也。</p>
            <p>《唐譯》雲：「十方最勝之大士，彼皆當往生喜心。」（文）</p>
            <p>《漢本》雲：「我當常湣哀，度脫一切人，十方往生者，其心悅清淨，已來到我國，快樂喜安穩。」（文）</p>
            <p>初二句法藏菩薩願心，上「願我作佛」句流於此，可見。</p>
            <p>「十方來生」明來生人多，即是十方眾生、諸有眾生是也。</p>
            <p>「心悅清淨」者生因也，祥雲：「明十方聞名發願來生，獲得勝果。」此釋得旨。心悅清淨是聞其名號，信心歡喜，發一念淨信也。</p>
            <p>「已到我國」等者，明生後得無為法樂，下經曰：「彼土國土，清淨安穩，微妙快樂，次於無為泥洹之道。」（文）</p>
            <p>然《略箋》雖依淨影，「心悅清淨」句解為彼土喜心者，何乎？影釋既雲「歸心純」也，《略箋》引之，何解謬乎？《梵響》亦一分彼土喜心者，非也。次句雲「已到我國」，明知前句是此土生因矣。</p>
            <p>上來明三種功德之願竟。</p>
            <p>後請佛證明，亦二：一正請佛證，二結誓立心。（假令）初請證中亦二，初請現在佛：</p>
            <p>幸佛信明.是我真證.發願於彼.力精所欲.</p>
            <p>請佛中，初請現在佛證明者，即世自在王佛應身證誠也，次一行請十方佛證明者，報身證誠，其法身證誠亦在於此中，故《愚禿鈔》明三身證誠也。後立誓文亦使報、應佛知己勇誓，《唐譯》于應、報中間說立誓文，其意可知。</p>
            <p>《漢本》雲：「幸佛見信明，是我第一證，發願在於彼，精進力所欲。」（文）</p>
            <p>《唐譯》雲：「唯佛聖智慧證知，我今希求堅固力。」（文）《吳》、《宋》並闕略焉。</p>
            <p>幸者，《應音》七（十二）雲「胡耿切。《爾雅》雲：非分而得謂之幸。幸，遇也，亦冀望也。」</p>
            <p>淨影雲：「幸，願也。信明者，印信證明也。」（信明猶如證明。《說文》：信，誠也。《玉篇》：信，明也。《廣韻》：驗也。）</p>
            <p>祥雲：「幸之言遇，遇自在王佛今現而證，上但一往發大誓願，度眾生行，行甚難，人不信，意謂但有其言，未必堪行，都無仰學之心，故請佛為證除疑，使物同行。」（文）</p>
            <p>世俗尚謂「言行君子樞機」，況登地大菩薩乎！初二句正請佛證明，謂願佛信印，我所求不虛，證明我當來定必得果，是故請言「幸佛信明」。餘人證明非真實，唯佛證明我真實證明，故雲「是我真證」，以佛證明為我真實證故。必果在掌，是故勇誓力精所欲願，故重發願勇精也。「發願者」，重立願，欲堅固心也，「於彼」者，上所求三願之事，謂於彼所求三事，力勵勤修，成所欲願也。（《韻》、《會》：力又勤也。《書》：力穡。《史》：力學。又用力勉疆曰「力」。）</p>
            <p>次請十方佛證</p>
            <p>十方世尊.智慧無礙.常令此尊.知我心行.</p>
            <p>《唐譯》雲：「一切世間無礙智，應當了知如是心。」（文）</p>
            <p>《漢》雲：「十方諸世尊，皆有無礙慧，常念（恐「合」字）此尊雄，知我心所行。」</p>
            <p>法藏志願深廣，但現今一佛證明尚不為足，更請十方報佛證明，報佛雖現，不對見，智慧無礙故，在十方土而證明我今心行也。</p>
            <p>「世尊」者，指十方世尊。</p>
            <p>「心行」者，《會疏》：「心謂願心，行即隨行，但有其願，願即虛，但有其行，行即虛，要須願行相扶，所為皆克，故雲『心行』。」（文）此釋好。《漢譯》雲「我心所行」故。《應音》雲：「放光經意所趣向為心行」，《光贊經》雲「所趣所行」。（文）准之，我心之所趣向名「心行」，謂證知我於所欲三事願勇誓力精之心行也，非謂願行也。</p>
            <p>後結誓立心</p>
            <p>假令身止.諸苦毒中.我行精進.忍終不悔.</p>
            <p>《唐譯》雲：「縱沈無間諸地獄，如是願心終不退，一切世間無礙智，應當了知如是心。」（文）</p>
            <p>《覺經》雲：「令我身止住，于諸苦毒中，我行精進力，忍之終不悔。」（文）</p>
            <p>「假令」者，與「縱令」同，權設顯心願勇猛。</p>
            <p>「諸苦毒中」者，所謂無間諸地獄等諸苦毒，地獄是舉重苦攝餘苦切，謂縱沈此苦毒中。（《廣韻》：苦，勤也，患也。《集韻》：困也。今之苦，辛是也。毒，《廣韻》：痛也，害也，苦也。）（《華嚴》〈光明覺品〉雲：「文殊說偈雲：一一眾生故，阿鼻地獄中，無量劫燒煮，心淨如最勝，不惜身壽命，常護諸佛法，具足行忍辱，彼得如來法。」《莊嚴經》雲：「願我精進恒決定，常運慈心拔有情，度盡阿鼻苦眾生，所發弘誓永不斷。」（文））</p>
            <p>如上願心終不退，我行精進更不退，如是作要誓者，為使物起決定心耳，深重大悲豈不銘肝乎！「舜若多性可銷亡，鑠迦羅心（堅固之義）無有改轉」，（《楞嚴》）是此謂乎！</p>
            <p>祥雲：「『假令』等者，要心處苦，自行化他，誓逢苦不威，（戚乎）得樂不欣，乃至成佛，畢竟不退。『忍終不悔』，以成上行願也。」（文）（《義釋》四雲：堪忍無懈倦者，此是有所堪能、無所屈退之義，梵音與「忍辱」不同。）</p>
            <p>第二選擇淨土有二：一先諸佛經法，二正選擇攝取。初中四：一比丘請說，二佛推不說，三比丘重請，四應請說現。初說請中亦二：初躡前起請，二述請說意。</p>
            <p>佛告阿難.法藏比丘說此頌已.而白佛言.唯然.世尊.我發無上正覺之心.願佛為我廣宣經法.</p>
            <p>初至「白佛言」，乘前起後，「唯然」已下正請，「我發無上正覺之心」者，牒前發心求佛身佛土之願心，而請所以莊嚴之方法也。</p>
            <p>淨影「上發心為化前世間，今發心為出世地上」者未詳，如上辨。</p>
            <p>《唐譯》雲：「法處比丘贊佛德已，白言：世尊！我今發阿耨多羅三藐三菩提心，唯願如來為我演說如是等法。」（請莊嚴佛土之方法）</p>
            <p>《漢本》雲（從此前文同二經）：「我立是願，如多陀竭佛所有者，願悉得之。止唯為說經。」（文）</p>
            <p>《宋本》雲（同前）：「唯願世尊說諸佛剎功德莊嚴，（請說）若我得聞，恒自修持嚴土之行。」（述請之意）</p>
            <p>《吳譯》略法藏請說、如來抑止、法藏重請等文，但明如來應說之文。</p>
            <p>「唯然世尊」者，《渧記》雲：「問：唯然者，敬諾順從之詞，上來既聞其說，不知今文如何承諾也，諸注欠釋，雲何得解？答：私按：向前偈中，法藏比丘請佛證明，雲『幸佛信明，是我真證』等，則偈頌後必有世自在王佛證明，言『汝發心，所願不虛，會當克果』之語，是以法藏比丘敬承其佛證明敕命，而愈喜自所願之不虛，而白佛言『唯然，世尊，我發無上之心』而已。是乃未得佛證明，則菩薩心猶未決，自遂發心既得證明，故承佛敕，公然唱言『我發無上正覺之心』也。然則說頌後必有佛證明語，而譯家略之者，有『唯然』語，則其有佛證明自可知故而已。且夫如向所解，以『是我真證』為證發心義，則其證發心義菩薩不肯自許，以請佛證明，既得佛證明，故公然唱言『我發正覺之心』耳。</p>
            <p>問：下文雲：『人有至心精進，求道不止，會當克果，何願不得』者，是非佛應『幸佛信明』之請耶？然則說頌後宜無佛證明語，非譯人略耳。</p>
            <p>答：下文『會當克果』乃預知法藏超世不共願心，而勵其心也，是乃證發心後不共是心故也。今偈中所謂『幸佛信明』就證發心請佛證明，故此佛證明在說頌後也必矣，故雲『唯然』而已。」（文）</p>
            <p>今謂：「唯然」者，已聞佛說法，歎佛身佛土，求之發無上心，此乃承佛說發心，故雲「唯然」，非說頌後有佛證明語而然，若有，則諸譯中何不有其意乎？況證發心之願今所不取，《渧記》所解恐未穩也。</p>
            <p>二述請說意</p>
            <p>我當修行.攝取佛國.清淨莊嚴.無量妙土.令我於世速成正覺.拔諸生死.勤苦之本.</p>
            <p>《影疏》雲：「『我當修』等彰請所為，所為有三：一是所行，二是所成，三是所攝。『我當修行』是其初門，（所行）修行法身淨土之因；『攝取』已下是第二門，（所成）明己所成身及土，『攝取佛國清淨莊嚴』等是所成土，『於世速成』是所成身；『拔生死』等是第三門，（所攝）明己所攝，攝取眾生，教化令出生死苦本，『拔生死』者，出生死果，『拔勤苦本』，離生死因，由因數受生死之苦，故名彼因為勤苦本。」（憬興同之）此中略明三門，下廣門行、成攝在於此中，此釋甚巧妙矣。淨佛國土成就眾生願心一朝難成，必永劫修行而方可攝取淨佛國土，故雲「我當修行」。</p>
            <p>望西舉《影疏》科竟雲：「是則正請地上別願，願志在內，請問顯外，預有願意，故見土後選擇身土攝生諸願。（於於此始雲地上願者非）佛國清淨者是總相，當《往生論》清淨功德，莊嚴無量是別相，當《經》三種、《論》十七也，今無量者，就廣說耳云云。」</p>
            <p>《會疏》亦有之，此意以「攝取」字遠及妙土，謂我當修行攝取佛國之清淨而莊嚴無量之妙土也，此「無量」字指莊嚴，非指妙土也，此亦一義也。</p>
            <p>又依今家訓詁，則「攝取」字近被國土，「無量」字指妙土，謂我當修行，攝取佛國，而清淨莊嚴於無量妙土也。依此義，則「攝取佛國」者，就諸佛國選擇攝取也，「清淨莊嚴」等者，法藏莊嚴自身淨土也，「清淨」謂清淨句，即一法句，真實智慧無為法身也；「莊嚴」謂二十九種，即方便法身也，無為法身即法性身，法性寂滅故法身無相，無相故能無不相，是故二十九種莊嚴即法身也，謂之「清淨莊嚴」，所謂隨順法性，不乖法本，全性而修起，故雲「清淨莊嚴」而已。</p>
            <p>「無量妙土」者，所謂蓮華藏世界，帝網重重，主伴無盡，恢廓廣大，超勝獨妙，故雲「無量妙土」也。下謂「二百一十億土」，即當華藏界能繞國土之數，映見可知。（已上《渧記》）此義太好矣。</p>
            <p>《要解》用淨影上地發心之科，更證雲：言其心寂靜等，是證人法二空，明知地上發心矣，此始為證初地者非也，何以之分地前、地上乎？菩薩淨佛國土如《會疏》引《大論》。</p>
            <p>「令我於世速成正覺」者，明佛身所成，自利也。「拔諸」等明所攝，利他也。</p>
            <p>《要解》雲：「『令我於世』等者，眾生往生行不成就，佛正覺不得成就，期自利速成者，所以期利他速成也。『拔諸』等者有二義：一『諸』字對下『本』字，謂為生死之本諸煩惱；二『諸』字屬下『生死』字，一分段，二變易，分段多種，謂二十五有，變易有多種，謂界外諸無明等。」（文）</p>
            <p>今謂：「諸」字指諸眾生，此文似自利，而正明利他，故雲「諸」。《覺經》曰：「拔人勤苦，生死根本，悉令如佛。」可以為證。</p>
            <p>「生死勤苦」者，眾生苦果之本者其因也，謂以佛正覺拔諸眾生之苦因也。</p>
            <p>二佛推不說（興雲「抑止」，《渧記》從之。《會疏》雲「佛令自知」。今依《祥疏》。）</p>
            <p>佛告阿難.時世自在王佛語法藏比丘.如所修行.莊嚴佛土.汝自當知.</p>
            <p>《唐本》雲：「佛告比丘，汝應自攝清淨國。」（文）</p>
            <p>《宋》雲：「爾時世自在王如來告作法苾芻言：汝自思惟，修何方便，而能成就佛剎莊嚴。」（文）《漢》、《吳》兩本闕此段</p>
            <p>《祥疏》雲：「二明彼佛推其自解，不肯為說，意欲顯法藏德也。」（文）</p>
            <p>「汝所修行」等者，佛推法藏自解之辭也。</p>
            <p>《要解》雲：「『汝所修行』者，指莊嚴佛土之行，與『我當修行』文義稍異，不可混說，上修行思惟攝取前事，（前加行）今修行義當攝取以後行。」（文）此釋未可，今指前請言推之，請與答何異乎？此局初證初地為此解耳。</p>
            <p>今謂：此中之意，如汝所欲修行之莊嚴佛土，汝自當知也。</p>
            <p>「汝自當知」者，祥雲：「推其自解，欲顯法藏德也。」淨影意：「前『我當修行』等請是約自分，後『非我境界』請是就勝進分，今約自分，故雲『汝自當知』。」嘉祥為勝。</p>
            <p>《會疏》雲：「汝自當知者，例如《法華》三止說，其義深廣，不可容易說故，此含三意云云。」</p>
            <p>《義記》雲：「《法華》三止例不然，三止是不須複說，今雲『自知』故，是法藏菩薩久修業智，宜思此義，故雲『自知』。《莊嚴經》雲：『汝自思惟，修何方便而成就佛剎莊嚴。』」（文）</p>
            <p>《渧記》雲：「惟夫法藏比丘欲莊嚴重重無盡蓮華世界，故願雲『我當清淨莊嚴無量妙土』，而今饒王佛抑止不說，雲『汝自當知』者，法藏菩薩既是地上大士，解行位所見之蓮華藏世界，不籍佛說，現自當知見故也云云。」</p>
            <p>有說雲：解有三義：顯人勝，嘉祥雲「意欲顯法藏德也」；二顯願高，地上菩薩念念常修利益眾生淨佛國土，彼佛寄此而言汝應自攝者，還欲明比丘攝取非常途也；三顯國妙，前偈說雲「國土第一，其眾奇妙」等，佛既知此義，而言自取者，欲顯此中攝取唯佛果分之境也。（已上師說）</p>
            <p>今謂：法藏之請，順菩薩通途淨佛國土之義致請，然意存別意，饒王佛能知有其別意，而欲拂通途顯別意，故雲其所請淨佛國土「汝自當知」，果次起「非我境界」之重請，可知。</p>
            <p>三比丘重請</p>
            <p>比丘白佛.斯義弘深.非我境界.惟願世尊.廣為敷演諸佛如來淨土之行.我聞此已.當如說修行.成滿所願.</p>
            <p>《唐譯》雲：「法藏白佛言：世尊，我無威力堪能攝受，唯願如來說余佛土清淨莊嚴，我等聞已，誓當圓滿。」（文）</p>
            <p>《宋譯》雲：「我智慧微淺，不能了知嚴剎之行，如來應正遍知，願為宣說諸佛剎土莊嚴之事。」（文）《漢》、《吳》並闕之。</p>
            <p>《影疏》雲：「第二段中，初法藏請，『斯義弘深，非我境界』彰己不知。前佛據自分所修道言自知，法藏今就勝進所習言非己境，不相乖違也。弘謂大也，此前請出世之行，其義大深，非我境，為是次請。『唯願廣』等請佛宣說，文中偏求淨土之行，身行略無。『我聞此』下彰請所為。」（文）</p>
            <p>興雲：「地上聖行其義深廣，非自境界，故須請之。前地前所修，故佛止言汝自知。」破淨影雲：「此中『唯求淨土行，身因略無』非也。如來淨土即相違釋，如其次第身土行故，若相違釋卻非也，異譯唯雲嚴剎行故，今謂：舉淨土行，身行自在其中。」</p>
            <p>「斯義弘深，非我境界」者，《會疏》三意云云。</p>
            <p>《要解》雲：「『斯義弘深』等者，謂我所願莊嚴妙土，唯佛與佛知見，非佛說不能知，非他力不能見。」（文）此遮影、興等地前、地上等諸解，以彰不共義別者也。</p>
            <p>今謂：所取佛國既非常途，豈其因分之所能堪，故雲「斯義弘深」等。今欲順唯佛所知而誓修行，故雲「我聞此己」等。</p>
            <p>〈文殊授記會〉（《寶積經》（五十九））雲：「菩薩成就三法，速得菩提，所求佛剎皆得成就，何等為三？一者大願殊勝，二者住不放逸，三者如所聞法，起正修行，乃至住不放逸故得菩提分法，住修行故得大菩提，住勝願故成就佛剎功德莊嚴。」（文）此中「我聞此已」等第三，「五劫思惟」是第二，「超發無上殊勝之願」是第一也。</p>
            <p>《渧記》雲：「按法藏菩薩所願，欲知見十蓮華藏世界主伴無盡之土，且聞其嚴剎之行而修行，是乃因同果海證入位之境界，非法藏比丘解行位之所知見，故雲『斯義弘深，非我境界』也。法藏願心既言『令我作佛，國土第一』、『其眾奇妙，道場紹絕』、『國如洹泥，而無等雙』，是乃十佛攝化之境，而非自體國土，雖然，全性修起故，攝化之境不異自體國土，故雲『國如泥洹』；此土即因同果海機之所證入，故雲『其眾奇妙』；一乘攝化之境雖有三位，特以此入位境最為第一，故雲『國土第一』。法藏願心既如此矣，雖然如此，未知見其證入位之境，未聞其嚴剎之行，則未由遂志願，故重請而已。『斯義弘深』者，證入位土周遍法界，合前二土，淨穢並具，即為佛境界矣。是以其境廣博弘大，有右旋十海等，故雲『斯義弘深』耳云云。」</p>
            <p>詳曰：此釋局華嚴家法相，欲以彼法相強判淨教，可謂異門鑰耳，況法藏菩薩心願，豈知見十蓮華世界為別願本意耶！思之。</p>
            <p>四如來應請中二：初先知願高，教克成法，後正為說淨土法。初中亦二：一述經言，二正教克成。</p>
            <p>爾時.世自在王佛知其高明.志願深廣.即為法藏比丘而說經言.</p>
            <p>此初總述經言。《唐譯》略初歎德文，餘譯大同今經。</p>
            <p>「佛知其高明，志願深廣」者，上請言「斯義弘深，非我境界」，是顯非常途志願，是以佛能知其志願深廣，由知願心廣大，說經教成。「其」者指法藏比丘之非我境界意，其勝德言「高」，知秀曰「明」。「志願深廣」約願心，其心願徹佛智海底曰「深」，覆十方法界曰「廣」。法藏比丘志懷於超世無上願心，故佛知其志願廣大，歎之也。</p>
            <p>有人雲：解行位菩薩，故其德高明，猶上願求證入位之境，故雲「志願深廣」也。雖然，猶未顯發不共超世大願，故屬之通總願，其不共超世大願，即在說法現土之後顯發云云。此釋亦非也。</p>
            <p>《會疏》「夫千斤之弩」等者恐非也，「汝自當知」不同「止止不可說」故。</p>
            <p>「即為法藏比丘而說經言」者，標教示成滿其大願之方法，何者？既能知願心廣大，恐容易難克成其大願，是以先為教示滿願方法也。</p>
            <p>「而說經言」者，有多義，淨、興意：佛為說中有二，初至「而說經言」，初總標所說，「譬如」下別申所說，有二：初先寄喻勸修，（「譬如」至「何願不得」）後「於是」下正為說法。依此意，下「於是世自在」下正為說法，今初，總標其正為說法，然則說「經言」者，指下正為說法言「經言」也。</p>
            <p>嘉祥意亦同之歟，《疏》雲：「『爾時世自在』下明彼佛為說方法，於中有二意，初明修行必克，舉此量海水得其寶用為譬，『於是世自在』下，後明正為說法。」（文）雖文略，其意同焉。望西亦「即為」下為正說，意同淨影。</p>
            <p>一雲：經者，偈也，此文四言偈。（《要解》）此指「譬如大海」等文雲「四言偈」歟？若爾，「人有至心精進」一句是六言，非四字句，何雲偈也？粗昧而已。</p>
            <p>一雲：其譬說者，所願不輕，故說譬喻，印定其心，說譬曰「經」，即十二部經第七名「阿波陀那經」，此雲「譬喻」，一經總修多羅中有別故。（《義記》）若爾者，譬說一段經言，而「人有至心」下為非經言乎？</p>
            <p>一雲：譬說非正說經言，下為說二百一十億土，正說經也。此中從初，必有正為法藏比丘具說二百一十億土之文，其說經中示此譬喻，勵其志願也。然其說二百一十億土之事，廣博而不可具說，故釋尊唯述佛勵法藏志願之語，略正經說，而言「即為廣說二百十億」等。或可，釋尊略說「即為廣說二百十億土」之語，譯人意樂，唯舉「勵志文」，略說土語而已。（己上《渧記》）此亦推義耳。</p>
            <p>上來諸說中，初淨影等義穩，文段既分明，何加臆說乎？今亦可「即為廣說」已下正應請說淨土，爾前欲為說淨土，先應「非我境界」之請，深知法藏志願深廣，故教成滿其大願方法也，若譬說，若法說，佛所言說教示總名為「經」，言經者，教也，謂教人為法故，其例甚多矣，今文言「即為說經」，下雲「即為廣說」，可對見。今教成滿方法之言教為「說經」，下正為說淨土雲「為說」。</p>
            <p>二正教克願方法中，初舉喻說教，後合結教法。</p>
            <p>譬如大海.一人升量.經歷劫數.尚可窮底.得其妙寶.</p>
            <p>《漢本》雲：「譬如大海水，一人鬥量之，一劫不止，尚可枯盡，令海空竭，得其底泥。」（文）渺渺蒼海，欲升量而盡之，實不可得願，如精衛欲填東海，然菩薩大誓願力，豈不遂乎！如大施太子酌海得珠，偉哉！法藏比丘大誓願力，可謂超世無上大誓願，是故如來說海量譬，以印定其志願深廣也。</p>
            <p>望西引義寂喻意，未詳也，大海何喻生死無邊耶？</p>
            <p>今謂：「譬如大海」一句兼讚歎，法藏志願深廣喻大海深廣，此乃有歎願心廣大意，應上「知其高明」句。「一人升量」下正教滿大願海之法，大願海非精進行升，則雲何得成滿乎？今說其成滿大願海之方法，以教示法藏，豈非說教乎？因行漸次喻一人升量。</p>
            <p>「經歷劫數，尚可窮底」者，喻時劫長遠，能不中止盡其功。《漢》雲「可枯盡，令海空竭」故。「得其妙寶」者，喻終取正覺。</p>
            <p>「升」者，象形，十合為升，《漢志》：升者，登合之量也，異作「鬥」，十升為鬥，以至微量至大故。升字為好。</p>
            <p>「尚」者，《爾雅注》：邢昺曰：尚謂心所希望也。《說文》：曾也，庶幾也。徐按《左傳》：尚克知之。又與「上」通，《史記》：學者稱五帝尚矣。《索隱》曰：尚，上也。（上言久遠）今此中，「曾也、克也、上也」訓順文，謂海水大、劫數大，以少人少器量之不止，終克可得大妙寶也。</p>
            <p>後合結</p>
            <p>人有至心.精進求道不止.會當克果.何願不得.</p>
            <p>今此合法文無如大海之合法，合於「一人升量」已下文。於于此乎知，大海是喻所滿願心，精進升量窮底是合能滿之因行，既知願心廣大，故今教能成之行法，謂之「經言」，是以今指示能成方法為本故，合「升量」已下結其本意，故科為「合結」，思之。</p>
            <p>《吳本》雲：「人至心求道，何如當不可得乎！求索精進不休止，會當得心中所欲願耳。」（文）《漢本》同之。</p>
            <p>興雲：「會亦必也，克者遂也、得也。」（文）又克者成也，謂勇猛精進修因行不中止，必當克成，因行既克成，何願不得成就。若求不可得願，則誰不擬乎！是以王佛證明其克成，說「何願不得」，明知不共別願，故有此證明，豈通願乎？思之。《唐譯》推下重誓文，略之耳。</p>
            <p>後正為說淨土，此中有二：初說法，後現土。初說法：</p>
            <p>於是.世自在王佛即為廣說二百一十億諸佛剎土.天人之善惡.國土之粗妙.</p>
            <p>《唐譯》雲：「爾時，世尊為其廣說二十一億清淨佛土，具足莊嚴，說是法時，經千億歲。」（文）</p>
            <p>《漢譯》雲：「法寶藏菩薩聞世饒王佛說經如是，則大歡喜踴躍，其佛則為選擇二百一十億佛國中，諸天人民善惡，國土之好醜，為選心中所願用與之，世饒王佛說經竟。」（《吳譯》同之）</p>
            <p>《宋譯》雲：「時世自在王佛即為宣說八十四百千俱胝那由他佛剎功德莊嚴，廣大圓滿之相，經于一劫方可究竟。」（文）</p>
            <p>淨影雲：「『天人善惡』泛說一切諸土之因，『國土粗妙』泛宣一切諸土之果。粗猶粗也，說惡說粗，令其舍遠，說善說妙，使其修習等。」（憬興同之）</p>
            <p>望西：「問：所現佛剎，為限淨土，將通穢土？若限淨者，既雲粗惡，讖謙亦同，知通穢土；若通穢者，法藏請聞俱雲淨土，《寶積》亦雲『清淨佛土』。</p>
            <p>答：嘉祥雲『唯淨』，淨影、憬興、義寂三師俱雲『通穢』，如玄一者，說『通淨穢，現限淨土』，又說『現俱通淨穢土，而初為勝云云。』然今所用淨影等雲『說粗惡令舍離，說善妙使修習』，寔知願中既有無三惡趣等誓，所見土中若無穢者，以何而為選舍之土，故《悲華》中通現淨穢，彼經二雲：『或有世界嚴淨妙好，乃至或有世界有大火災』，即其證也。但淨土者，法藏之意在攝取淨國，從之雲『淨』，《寶積》亦爾，不可相違。</p>
            <p>問：此中淨土報化中何？</p>
            <p>答：可通報化，故《悲華》說所現土雲：『或有世界，純諸菩薩遍滿其國，無有聲聞、緣覺之名。』（已上）是則報土；又雲：『或有世界，清淨微妙，無諸濁惡。』（已上）是當化淨。義寂雲：『二百一十億諸佛剎土者，應諸器量廣說諸剎，此即通說受用、變化及淨穢土，以穢土中有人天別，淨土中有粗妙異，粗即變化，妙即受用。』（已上）但此師之意，天人善惡總屬穢土，國土粗妙俱為淨土。黑穀不爾，天人之惡、國土之粗以為穢土，天人之善、國土之妙以為淨土，故《選擇》雲：『選舍其有三惡趣、粗惡之國土，選取其無三惡趣、善妙國土。』（已上同淨影意）但《論注》中皆對穢土而修起者，且從強釋，非遮化淨。」（已上望西）</p>
            <p>《會疏》引義寂，解人天善惡約果報邊，非黑穀意也。</p>
            <p>問：剎界無量，何但二百一十億剎？若但限之，選擇超過二百一十億土者，不可說超踰十方一切世界，若有不睹見國土，不見土勝，西方應非超勝獨妙。</p>
            <p>答：《大論》說至十方選擇淨妙國土，由是思之，經意舉二百一十億剎以顯十方佛剎，故高祖雲：「於十方淨土中，本願選擇攝取。」</p>
            <p>問：何故說十方佛剎為二百一十億耶？</p>
            <p>答：聖意難測。有說雲：若據《華嚴經》〈華藏世界品〉意，雖佛剎無量，總有二十重，其圍繞剎數即二百一十微塵數也。然則此經二百一十億通標華藏世界不可說不可說之土大數，而周攝十方無量之國土也。具引彼經及《疏鈔》云云。（《會疏》）</p>
            <p>有說：二百一十億者，梵雲「俱底」（千萬），今經翻「億」，八萬四千絞絡無量法門四分一數也。《莊嚴經》雲「即為宣說八十四百千俱胝（億）那由他（萬億）佛剎」等，此是全分數也。（八十四百千者，八百四十千也，又八萬四千也。俱胝那由他，無量絞絡隨一也。）今經舉其一方也，（《覺經》、《大阿》）若合四方者，即成八百四千億。（八萬四千十萬）。</p>
            <p>又約人天善惡、國土粗妙各論二百一十億者，八百四十億也，是明十方成八千四百億，十方絞絡成八萬四千億，知盡依正二報二門海說矣。約八萬四千法門者，佛本意為救見思未斷凡夫也，又是初地即八地一乘無生法忍菩薩見聞之表數也。（《華嚴》初地得百三昧，得見百佛；二地得千三昧，得見千佛，乃至七地得百萬三昧。過二乘地，趣佛知地，彼經法門，本來一乘，上約寄顯門，八地即是一乘無生法忍也。）乃至說「超踰十方一切世界」，此非才超踰二百一十億淨土說相，然現土為二百一十億，此准法藏顯相，（初地見百佛）不可局判，故《大論》三處皆言「佛為導，遍至十方」。若約法藏密智者，即佛所現，菩薩徹視，能照見十方一切無量無邊不可思議諸佛世界也。（已上《梵響》）</p>
            <p>此解甚鑿。如第一解，言八萬四千四分之一者，可謂二萬一千，何說二百一十億乎？如第二解，於善惡粗妙四各論二百一十億，成八萬四十億，此十方絞絡八萬四千億者，此經何不說於十方各有二百一十億善惡粗妙？況今論說現國土數，何關八萬四千法門？欲強會合《宋譯》，甚以鑿矣。假令會合了，然但是二百一十億，而非成十方世界也；如第三義，一乘無生法忍菩薩見聞之表數者，亦不然，恐是以為見聞位所知見之剎塵之義歟？若爾，則何雲八地一乘無生忍菩薩也？八地無生是非一乘位次，何雲八地一乘耶？自語相違，籲何謂乎！又約法藏顯相說二百一十億者，今經於二百一十億土選擇攝取，說超世無上之願，若法藏顯相但見二百一十億，不能見十方無量者，不可成超世無上義，別有不見土，而必應勝西方，故經現文睹見二百一十億土，而取選擇之願，既雲「超世無上」，則二百一十億土即十方微塵世界也。今家釋雲「於十方淨土中」，豈言約密智哉？思之思之乎！</p>
            <p>《海渧記》雲：「二百一十億是蓮華藏世界能繞剎土數也，恐是法藏比丘睹見華藏界之義也歟？《會疏》果然合此旨，祖師所謂十方淨土者，直成二百一十億義而已，超世大願就二百一十億中而選擇攝取，則十方微塵剎界無外於二百一十億故，實可謂超世不共，而然則二百一十億者，直是蓮花藏世界義也。</p>
            <p>問：若爾，何不直言即為廣說蓮花藏世界等，而說二百一十億耶？</p>
            <p>答：蓮華藏名目約聖意，而不便選擇取捨，今經法門隨順凡情，專示選擇取捨，故不說蓮花藏世界，而說二百一十億而已。雖然，解行位大士其心寂靜，志無所著，不取捨而取捨，則克實只是莊嚴蓮華藏世界之義也。故二百一十億數即是蓮華藏能繞剎數，而下隨順凡情，存取捨義。上約就聖意成華藏義。</p>
            <p>問：蓮花藏二十重是見聞位所知之境，今法藏比丘既住解行位，而願求證入位境，佛為之說現，定是證入位之境，十蓮華藏，帝網重重，主伴無盡世界也，何約見聞位境能繞剎數言為『說二百一十億』耶？</p>
            <p>答：是亦隨順凡情，約就聖意故也。何者？若直說證入位境，則不便於選擇取捨義故。雖然，正約就法藏聖意，則是莊嚴華藏世界之義故，欲顯其義，故約其能繞數而說二百一十億，此數便於顯示華藏世界之義故也，此乃於聖意、凡情兩楹之間巧說而已。乃至</p>
            <p>問：佛佛皆是莊嚴華藏世界，不知今所說現何佛所莊嚴之世界耶？</p>
            <p>答：法藏比丘睹見之超發願，則何是他佛之所莊嚴也，定知久遠彌陀之所莊嚴之蓮華藏世界而已云云。」</p>
            <p>今詳：《渧記》所言雖順《會疏》，而其義與《會疏》別，蓋是局見聞解行證入之法相，不可從也。今謂：此中所說，總是唯佛之境，十地高仁猶絕視聽，何況凡下乎！惟佛是信，此可為正義矣。</p>
            <p>後現土</p>
            <p>應其心願.悉現與之.</p>
            <p>《漢》、《吳》兩本所謂「其佛為選擇心中所願用與之」者當今文，此意王佛於二百一十億土中，選取法藏心中所欲妙土，說以與之比丘，合彼選擇取。此顯佛加威力，說中含現，今先廣說，重現與之，令比丘見聞，明瞭選擇審諦者，超世別願，諸佛出世之一大事故，殷重至也。</p>
            <p>《唐譯》唯說，略現土，望比丘請意，（上雲「為我廣說」）則以說為本故。何以然者？現局說通，未來選擇造端於此，故說義勝也。雖爾，願心高遠，其佛經億千載為廣說之，何唯說而已哉！驗知現在其中矣。又《大論》三處雲「佛將導，遍至十方，示清淨國，令選擇」，此據「悉現與之」為語，說亦在其中矣。</p>
            <p>《要解》雲：「『應其心願』等者，其非所願者，雖說之而不現。」（文）</p>
            <p>二正明選擇攝取二：初見土發願，二思惟選擇。初見土發願者：</p>
            <p>時彼比丘.聞佛所說.嚴淨國土.皆悉睹見.超發無上殊勝之願.</p>
            <p>《唐譯》雲：「阿難，法藏比丘於彼二十一億諸佛土所有嚴淨之事，悉皆攝受（攝受嚴淨土而為己有，故發願也）。」</p>
            <p>《漢本》雲：「法寶藏菩薩便一其心，則得天眼徹視，悉自見二百二十一億諸佛國，諸天人民之善惡，國土之好醜，則選心所欲願，便結得是二十四願經。」（《吳本》同之）《宋本》略見土發願文。</p>
            <p>淨影意：「聞說依法修行中，初先見所說淨土之果，（初三句）後修上所說淨之因，此中初先發勝願，（「超發」之下）後「其心寂靜」下依願起行。」憬興同之。</p>
            <p>問：如來說現既通淨穢，今何但言「嚴淨國土」耶？</p>
            <p>《要解》雲：「依此文似專現淨土，如何言兼淨穢？答：雖見淨穢，又或約法藏所見，淨穢俱淨，非染非淨處即淨故也。地上所見，此中有亦染亦淨句，所以選擇攝取也，根本智故非染非淨，後得智故亦染亦淨。」（文）</p>
            <p>《會疏》雲：「雖所見淨穢，所願但在淨土，故雲『嚴淨』。」（文）</p>
            <p>《義記》雲：「是約佛說，則諸國皆淨，如〈佛國品〉。」</p>
            <p>《探玄》雲：「或俱淨，以即佛故，或俱染，即眾生故。」（文）</p>
            <p>有雲：「嚴謂莊嚴，淨謂清淨，佛所說土雖有淨穢，是乃諸佛所莊嚴之蓮華藏世界，故約佛邊則可謂『嚴淨』而已。」（《渧記》）</p>
            <p>今又可，「聞佛所說」一句應上廣說剎土等，故有淨穢。「嚴淨國土，皆悉得見」句應上「應其心願」等文，法藏心所願在淨國，應其心願選擇與之，法藏亦如己所願悉見之，故雲「嚴淨國土」，用不隨意。</p>
            <p>「皆悉睹見」者，《漢》、《吳》兩本雲：「即得天眼，悉自徹視國土好醜。」地上大士寧不得天眼耶？而今言「得」者，加佛天眼，故雲「得」也，若以自天眼而視之，義則宜言「即以天眼」，今言「即得」，知加佛天眼之義。《要解》以得天眼言為前後增進義者，可也，而以之證淨影分地前地上者，不穩也。</p>
            <p>又《大論》雲「遍至十方見」者是動，雲天眼徹視，則不動而遍至，遍至不動，十方不來，比丘亦不往，加佛天眼故，十方國土皆悉一時睹見也。</p>
            <p>《法集經》二雲：「菩薩天眼見諸眾生行業所造，稱其因果，能如實知，能得佛智，畢竟成就佛智，是名『菩薩天眼』。」又雲：「菩薩摩訶薩得彼諸佛如來天眼。」（文）睹亦見也，又解，睹則眼見，見則慧見，如見分見，取推求照察義。（《剿說》）</p>
            <p>「超發無上殊勝之願」者，《漢》、《吳》兩本雲：「得天眼徹視，悉自見國土好醜，則選擇心中所欲願，便結得是二十四願經。」（文）此選擇本願為二十四願，故知今超發無上殊勝之願者，正指四十八願，一一誓願悉無非超世無上，應知。</p>
            <p>「超發」者，下偈雲「我建超世願」，准之，超世發願故名為「超發」。雲何超世？謂依諸師意，超於地前世間名為「超世」。或十向滿位見淨土果相，攝淨土願，更轉深，故雲「超發勝願」。（憬興）</p>
            <p>義寂雲：「超發無上殊勝願者，正發願也，此時既在解發心終，於世間中更無有上，因此便能得入證位，故雲『超發』等。」望西准之雲：「賢位見土，聖位發願，故雲『超發』。」此諸師通途之義也。</p>
            <p>峻公雲：「所發之願過菩薩分上，故雲『超發』。」此猶未了也。</p>
            <p>有雲：「身土、攝土超越諸佛，故雲『超發』云云。」（《略箋》）</p>
            <p>有說：「超發所見二百一十億諸佛剎土，即超十方微塵剎土，因既爾，果亦為十方諸佛所讚歎，即有身、土、利益三超云云。」（《梵響》上三廿四）</p>
            <p>後二義為優。然《海渧記》破《梵響》：以二百一十億為所超土，而超發于此諸土，故名超發者，忽違黑穀釋，〈本願章〉「於所見土中，或有有三惡趣之國土，或有無之國土，即選舍其有三惡趣、粗惡國土，選取其無三惡趣、善妙國土，故雲『選擇』，乃至即今選舍前佈施、持戒等諸行，選取專稱佛號，故雲『選擇』也。」明知其所選取之本願，不外於二百一十億土，其善妙土既在二百一十億中，何為所超土乎？又以彼為所超者，永害選擇攝取義而已。此乃以二百一十億土為所超，則二百一十億土中無一佛土之可選取者，故皆是為選舍土了，何由成其選取義也？嗟呼！嗟呼！《梵響》臆說何其至於此也哉云云。</p>
            <p>今謂：此破甚妄，破不中如暗投。會初難雲：二百一十億土中，雖有無惡趣及稱名為因之土，而無垢凡超證之願，然非垢凡即證之土，亦非垢凡即生因，是故雖善妙，非超勝獨妙，選舍彼，選取此，建選擇本願，名為「超勝獨妙」，此〈本願章〉意，為其所超何過之有乎？會後難雲：難者意以為二百一十億中，其所取者亦為超勝，其不取者非超勝乎？若爾，彌陀獨何得「超勝」之稱乎？於所選土中，雖有若善若妙，諸佛通途善妙，而非超勝獨妙。法藏既選取，攝之超世願心為己有，則諸佛所絕無，於於此得「超世」之名，何雲不成選取之義乎？況複二百一十億土為所超者，本出於《唐譯》經，難者卻有違教失，何不思哉！</p>
            <p>《記》者自義雲：「所見二百十億中，從本有超世無上土及本願，法藏比丘全選諸佛土中本來超發無上土，故法藏發願亦超發無上之勝願也，其本未超發無上之土者是何？謂久遠實成彌陀所建之土也。今此深趣隱隱於今家釋，《二門偈》明五念門，而為法藏禮贊、作願、觀察、回向於久遠彌陀。准之思之，其所選擇攝取之淨土及行亦豈外佛之物也哉！果知久遠實成之土及行也。久遠彌陀既發超世無上大願，建立超勝獨妙超踰十方之土，以稱名一行為往生因，而攝十方眾生，法藏所選取，全久成之願，而成法藏超發之願，久遠超發、法藏超發，本迹雖異，其義則一也，法藏選擇從久遠本成起，久遠超發願由法藏選擇得顯，法藏選擇其功大哉！非本則無以垂形，非迹無以顯本，本迹雖異，不思議則一也，斯之謂乎。故《唯信文意》：『從此一如法界現形，作法藏比丘，起顯不可思議四十八願也。』（文）『起顯』二字意味深長，可著眼云云。」</p>
            <p>此義怪哉！此師本二百一十億土為久遠彌陀所成之蓮華藏界塵剎，其病根起於此，而為此說，甚非也。所引《二門偈》不成證，《偈》本以《論》主禮拜彌陀之行，為佛禮拜門功德之所顯發，雲禮彌陀，何所言法藏禮久遠彌陀乎？而為久遠彌陀者，但是已謬解耳。假令許之，不成久遠選擇之證，誤之甚也。若二百一十億土即久遠彌陀剎土者，十方諸佛土即久遠彌陀土，言二百一十億即十方諸佛土故，何諸佛土有所超而說超踰十方耶？可謂超踰久遠彌陀土，非超踰十方，則何言超發無上願？若言本來超踰者，法藏選擇但顯發為功，而超發無上願是應非選擇攝取之功，大違祖誥故。次問答雖會之，其義不可成，局執何如此深哉！學者思之矣。</p>
            <p>今謂：「超發無上殊勝願」者，《唐譯》雲：「阿難，彼二十一俱胝佛剎，法所比丘所攝佛國超過於彼。」此文雖在於攝取經劫之後，而當于《魏譯》「超發勝願文」，明知法藏所攝國土超過於彼二百一十一億諸佛剎土。（光壽無量）攝取佛國超過於彼，故說「超踰十方諸佛世界」，國土既超過諸佛國，攝取本願亦超發諸佛，故雲「超發無上殊勝之願」。下偈雲「我建超世願」，《彌陀偈經》雲「發願踰諸佛，誓二十四章」（《吳譯》雲：「選擇心中所欲願，便結得是二十四願經。」（文））當知四十八願皆可稱超世願，雖有三超，選擇攝取佛國為本，故雲「選擇五劫思惟光明壽命誓願為大悲之本」，大悲者，十一、十七、十八願是也，於中第十八願為生因願，使眾生生其佛國（光壽），與佛同證者，十八、十一願，入其十八願者由十七願，故「真實五願」超世中之精者，諸佛之願所無，故餘願皆歸第十八願，亦名「超世之願」，言「一一願言」等故，其十九、二十願亦此之一分而已，至下可知。</p>
            <p>二思惟攝取三：一選擇心相，二經劫成行，三問答辨疑。初選擇心相：</p>
            <p>其心寂靜.志無所著.一切世間.無能及者.</p>
            <p>余譯並闕此一段。</p>
            <p>淨影、嘉祥、憬興等同「此已下為依教修行」者一也，其解文有異。</p>
            <p>淨影意：無相智證無相深理雲「其心寂靜，志無所著」，證深離相，故世無及。（取意）</p>
            <p>義寂意：雖無文，而准前超發願釋，前發願時已在時發心終，今便能入證位故，證智離相故雲「寂靜」。已入證位，超過地前，故雲「無能及者」也。（已上推尺）</p>
            <p>興所舉有說同之，（憬興破不中，如《梵響》）興意：定（心寂）慧（無著）心觀名淨土之業，是無分別智之加行，即勝出世間善根方便，故雲「無能及者」。次「五劫思惟」下即後得智方便，今即無分別所由，故未入證位，十向滿位也。（取意）</p>
            <p>三說中，淨影、義寂親文，憬局法相，解意淺短也。</p>
            <p>望西已下諸家，皆此文分地前、地上、地位者等依義寂。</p>
            <p>望西雲：「為顯位在初地雲『其心』等，謂證二空理，絕眾相，故雲『寂靜』。四位已盡，更斷無明，故雲『無著』云云。」</p>
            <p>《箋》雲：「『其心』者，發願之心也，『寂靜』等得無生忍，證忍湛然寂靜，總於一切法無所著，地前世間不及知，是初地故。《論注》雲等。」</p>
            <p>《會疏》不約地位，以為明思惟心念。</p>
            <p>《梵響》雲：「『其心寂靜』等，是發願思惟願相，猶不著其相，定意也，次下『思惟攝取』是慧相也，定慧相即，世間無及。寂靜、無著義通凡聖，世間無及，揀之地上相也，『一切世間』，人天三賢也云云。」</p>
            <p>《要解》亦為位相，雲：「『其心寂靜』者，證人無我，『志無所著』等者，證法無我云云。」</p>
            <p>《義記》雲：「『其』者，指超發時，『寂靜』是寂，『志無所著』是照，寂照同時，故雲『無能及者』。乃至然此文意，初『超發』等是大悲門利他方法，即『專求淨佛土，必成如是剎』，後『其心』等是大智門自利修心，即『通達諸法性，一切空無我』也。又初所起，後能起，悲智慧所共佛智，成不共願心，故雲『無能及者』。舊說科判未穩當矣，且約通門，證空，入初地，超地前，今謂不然，如前辨。」（已上）</p>
            <p>上來眾說，或次願明行，或為發願位相，或為定慧悲智。</p>
            <p>《渧記》亦為位相，而與諸家別，雲：「以此發願為入位時者，未詳矣。如其入位，則上文尋發無上道意之時始入初地也，既入地位，其地位中而發不共大願，故『其心寂靜』等乃顯發願地位而已。《四教義》十（初丁）：『從此見佛性，發中道第一義諦觀，雙照二諦，心心寂滅，自然流入薩婆若海，證無作四諦，一實平等，法海圓融。』（文）選擇願心，心心寂滅，無取捨相，故雲『其心寂靜，志無所著』。」</p>
            <p>《偈刊定記》（上本七七）雲：「睹見者，菩薩智眼也，佛於不二境為現淨穢土，菩薩于淨穢相不忘不二理，名真睹見。而選擇之者，乃為利物，又二而不二，不二而二，故終日選擇，終日不選擇，二諦平等，取捨情亡，曰真選擇。故靈芝《小經疏》曰：『良以因中發無相大願，修無住妙行，感無得聖果，點事如理，相即非相故，所感身土無非實相是也。』（文）然則發中道第一義諦觀，雙照二諦，不選擇而終日選擇，終日選擇而不選擇，心心寂滅，不背中道，故雲『其心寂靜』。非唯無取捨選擇相，亦無不取捨不選擇相，故雲『志無所著』，亦是不次第三觀，即空、即假、即中之謂也。即空故不著有，即假故不著空，雙照二諦，心心寂滅，中道第一義諦觀而已，唯約人法二空而解者，可謂疏矣！『一切世間，無能及者』，別教地前、圓教住前無能及者，此乃地上、住上發願相也，故欲顯發願地位如此而已，非是發願時始入初地，『其心』等之義也。然則此一段只是明發願地位，故約地上通門而解者，可也。其超踰諸佛之義，在上超發願文而顯著焉。」（已上）</p>
            <p>此釋太好。今謂：約相者難從，何者？何為於於此示其位相耶？其義難思。況亦法藏權迹難思議，豈可以地前、地上而判之乎？是以今不取也。今為示選擇心相，謂若但選擇攝取，則似有取相，故於於此明無取相處示現取相。何以言之者？《大論》明無生忍菩薩淨佛國土有二：取相、無取相。初取相舉法藏菩薩選擇攝取，正依今經；次明無取相中，不指菩薩名，恐是非別人，法藏于無取相中示選擇攝取相，故於取相亦顯無相，正依今經文乎。由此思之，於選擇攝取之所明寂靜心相，謂彰方便法身願意故，於無取相示現選擇攝取之相，說選擇攝取。然現取相而不乖法性，故取相全無取相，選擇即無選擇，雲「其心寂靜」。然雖無取相、無選擇，順二諦故不舍選擇攝取，故雲「志無所著」，謂順二諦，於相不舍無取相，於無取相不舍取相之義也。「一切世間」等者，明超過一切菩薩淨佛國土，思之。</p>
            <p>二選擇時量</p>
            <p>具足五劫.思惟攝取.莊嚴佛國.清淨之行.</p>
            <p>《唐譯》雲：「既攝受已，滿足五劫，思惟修習。」（文）</p>
            <p>《宋譯》雲：「即時會中，頭面禮足，辭佛而退，往一靜所，獨坐思惟，修習功德，莊嚴佛剎，發大誓願，經於五劫。」（文）《漢》、《吳》兩譯略此段。</p>
            <p>淨影、法位、玄一、憬興師並以為明修行時。</p>
            <p>望西雲「明發願時」，引《宋譯》及義寂釋，證雲：「以下說願挍上淨行，即以發願而名『行』也，斯乃因位，若願若行，總以名『行』，非是行願別論之意。例如十度行中即有願婆羅密。《起信義記》雲：『皆因十度深行之熏。』（已上）即其例也云云。」此以願義解「行」字。</p>
            <p>《略箋》雲：「斯乃修行之時也，蓋五劫之間，思惟勵勤，修成滿所願之行，其既發願，不可無行云云。」此用淨影等。</p>
            <p>《會疏》亦以為發願時，然與望西別，解「行」字為能莊嚴故，謂佛國是所莊嚴，清淨之行是能莊嚴，以福智清淨行能莊嚴依正故。是時法藏發願，欲莊嚴佛國，故具足五劫，思惟攝取能莊嚴行，故非正修行時也。其猶如欲造城而思惟其材，故屬發願時而已。</p>
            <p>三解中，《會疏》能順經文。</p>
            <p>「具足五劫」者，「劫」大小乘所說不同：</p>
            <p>若約小乘，《婆沙》一百三十五（十五）雲：「劫有三種：一中間劫，（小劫，一增一減）二成壞劫，（中劫，四十增減）三大劫。（八十增減）中間劫複有三種：一減劫，二壞劫，三增減劫。乃至此中一增一減（初二）、十八增減（第三）有二十中間劫故。乃至總八十中劫合名大劫云云。」</p>
            <p>若依大乘，《大論》三十八：「如經說：有一比丘問佛言：世尊，幾許名劫？佛告比丘：我雖能說，汝不能知，以喻可解，有方百由旬城，溢滿芥子，長壽人至百歲，持一芥子去，芥子都盡，劫猶不儩；又如方百由旬石，有人百歲，持輕軟衣一拂，石盡劫不儩。」是大劫量，曆之五回，故雲「五劫」也。《會疏》所引《僧伽吒經》說，是小劫量而已。</p>
            <p>「思惟」者，審意籌慮所修法名「思惟」也。</p>
            <p>「攝取」者，《漢》、《吳》兩本雲「選擇」，《唐》雲「攝受」，《選擇集》〈本願章〉引《吳譯》竟雲：「此中選擇者，即是取捨義也，謂於二百一十億諸佛淨土中，舍惡取善，舍醜取好也。《雙卷經》意亦有選擇義，謂雲『攝取二百一十億諸佛妙土，清淨之行』是也。選擇與攝取，其言雖異，其意同之，然者舍不清淨行，取清淨之行也。」（文）</p>
            <p>《要解》雲：「選擇者，取捨義，攝取處自有舍餘義，故二義無異。」</p>
            <p>有雲：「選擇」通取捨，「攝取」局選取，而今雲言異意同者，只是兩經相映之義，而非言隨何處言異意同也。今經「攝取」言雖言約選取，意存取捨，故兩經其言異，其意同故也。（《渧記》）</p>
            <p>今私按：「選擇」言慧用，「思惟」揀擇力，故兼思惟，彼經不謂「思惟」，故「選擇」處兼選舍之義，然經意選取義為本，雲「選擇心中所欲願」故，所欲願豈可舍乎？然則與今經「攝取」意同焉。今經雲「思惟攝取」，故思惟處有選舍不欲之義，故但明選取所欲之邊，故雲「攝取」，故兩經一致，故雲「其意同」也。</p>
            <p>「莊嚴佛國，清淨之行」者，所成之願、能成之行，俱望所嚴佛國，是能莊嚴也，故思惟攝取能嚴之行，即是攝取所成之願也，故名「選擇本願」。其思惟攝取之相，〈本願章〉廣就四十八願明之云云。第十八生因願是也，成念佛往生之願之行，即是永劫大行，以佛大行為眾生往生之正業，則清淨之行中自有眾生行，故吉水於此中，存眾生往生行以為「選擇本願」，應知。又莊嚴身土唯為攝眾生，然則念佛往生之願若不成者，身土之願亦徒設不可成，三種莊嚴之願行，由第十八之一願得成。由此言之，思惟攝取清淨之行，即思惟攝取稱名之一行也。</p>
            <p>三問答決疑</p>
            <p>阿難白佛.彼佛國土壽量幾何.佛言.其佛壽命四十二劫.時法藏比丘攝取二百一十億諸佛妙土.清淨之行.</p>
            <p>《唐譯》雲：「阿難白佛言：世尊！彼世間自在王如來壽量幾何？世尊告曰：彼佛壽量滿四十劫。」（文）</p>
            <p>依淨影意，從初至四十劫決疑，「時法藏比丘」下結也。</p>
            <p>嘉祥：「法藏比丘」以下屬下。《會疏》依嘉祥。</p>
            <p>今依淨影，屬下決疑中，前雲「具足五劫，思惟攝取」，攝取時長，彼佛壽量雲何？阿難例釋迦應壽以起疑，為將來眾生除其疑惑也。</p>
            <p>《影疏》：「問曰：若彼得壽多劫，劫盡之時居住何所而得修行？釋言：餘人見其劫盡，其法藏等見彼土安穩不動，故得起修，與《法華》中『眾生見劫盡，大火所燒時，我此土安穩，天人常充滿』，其義相似。」（文）</p>
            <p>憬興破雲：「此義不然。《法華》所說《論》自釋雲『報佛如來真實淨土』，即知彼土是他受用土，佛土必無量，不可言四十二劫，故今即四十二劫者，蓋歲數劫，故經五劫攝淨土行，非劫盡也。大通佛壽不可數劫，尚非淨土，如何四十二劫可言淨土？」（文）</p>
            <p>了惠救淨影，破憬興，救、破並的中。玄一亦同興，亦不免此破云云。</p>

            <!-- " " " " " " " " " " " " " " " " " " " " -->

            <h5>佛說無量壽經甄解(六)</h5>
            <p>第三正說大願三：一詣佛敘意，二歎許令說，三承旨具說。先詣佛敘意者：</p>
            <p>如是修已.詣彼佛所.稽首禮足.繞佛三匝.合掌而住.白佛言.世尊.我已攝取.莊嚴佛土.清淨之行.</p>
            <p>「如是修已」四字結前生後。「詣彼佛所」下說方便。</p>
            <p>「繞佛三匝」者，《唐譯》雲「右繞七匝」。《華嚴經》說法身菩薩供佛雲「繞佛無數匝」，今蒙凡下，故雲「三匝」也。</p>
            <p>「白佛言」下正敘意，謂我已於五劫中，攝取如是莊嚴佛土之行竟也。</p>
            <p>二歎許令說</p>
            <p>佛告比丘.汝今可說.宜知是時.發起悅可一切大眾.菩薩聞已.修行此法.緣致滿足無量大願.</p>
            <p>《唐譯》雲：「佛言：今正是時，汝應具說，令眾歡喜，亦令大眾皆當攝受圓滿佛土。」（文）</p>
            <p>「汝今可說，宜知是時」者，歎許令說。准《宋譯》，有「善哉善哉」句，故知此中含可聖心之義，若其不可聖心，則何以歎許？今說所攝取之願，乃上契佛心，下契物機，故讚歎許可也。</p>
            <p>「發起悅可」下別明說益。淨影雲：「初益凡夫二乘（「一切大眾」），後益菩薩（「菩薩聞已」下）。」</p>
            <p>今謂：「一切大眾」者，廣被過去世饒王佛當時會中三乘眾，下願後文雲「于諸天魔梵龍神八部大眾之中」，可准解矣。</p>
            <p>「發起悅可」者，《唐譯》雲「令眾歡喜」，故知大眾同心發願生，生歡喜也。「菩薩聞已」等明將來聞願之益，今雲「菩薩」，《唐譯》雲「大眾」，十四佛國大士乃至今日凡夫並在此中。若約釋迦在世，則阿闍王太子、五百長者子等；若約滅後，則今日我等凡夫等。不說不聞，不聞何以生信，即是今日聞本願生起本末無有疑心者，入此中攝，說願利益豈不偉哉！佛能知其利益廣大，故雲「今可說，宜知是時」也。</p>
            <p>然《吳譯》經此下說阿闍王太子、五百長者子聞願益（《行卷》引之）者，開說此將來聞願益，《魏譯》即攝於此中，而不別明之也。</p>
            <p>「修行此法」者，攝取淨土之行願也。</p>
            <p>「滿足無量大願」者，《論注》雲「能滿一切志願」，滿足往生淨土一願，即一切志願悉滿足，故雲「滿足無量大願」也。</p>
            <p>三承旨具說，亦二：一請佛垂聽</p>
            <p>比丘白佛.唯垂聽察.如我所願.當具說之.</p>
            <p>凡菩薩之法，非佛許可，不得說之，其義應例《大寶積經》第六十（三丁）〈文殊授記會〉而知焉。文曰：「師子勇猛雷音菩薩白文殊言：仁者當得何等佛剎功德莊嚴？文殊答言：乃至善男子！然汝問我，何等佛剎仁當得者？我不能說，何以故？對於如來，一切智者說自佛剎功德莊嚴，即為菩薩自贊己德。佛告文殊支利：汝可自說，以何等願莊嚴佛剎，令諸菩薩聞已決定成滿此願。時文殊師利受如來教，即從座起，偏袒右肩，右膝著地，合掌白佛言：世尊，我今承佛神力，當為宣說，諸有欲求大菩提者，皆應諦聽，若聞此願，當如實學，令得圓滿。文殊當以右膝著地之時，十方各恒河沙等諸佛剎土六種震動等。」（已下說願）又《瑜伽金剛頂大教王經》第八同之，可准知之焉。</p>
            <p>「當具說之」者，《唐譯》雲「汝應具說」，《漢》、《吳》兩說可謂不具說，（二十四願或三十六）願數不具足故，《魏》、《唐》兩本說四十八願，名為具足說。《觀經》亦雲「法藏比丘四十八願」，《梵本》既有此願數也明矣。</p>
            <p>已下二具說願相，初無三惡趣願至得三法忍願，法藏自具說願相，四十八願是也。</p>
            <p>謹講解不思議願海，略以十門分別，何者是也？一者明能發超邁，二者歎所發無上，三者會諸譯不同，四者論願超數限，五者列諸家異解，六者彰今義相承，七者示真假分齊，八者辨述成出沒，九者開正覺功德，十者隨文解釋。</p>
            <p>一明能發超邁者，凡法藏發願地位，眾說不同，且依淨影，判二重發心義，初尋發道意明地前世間發心，後說偈了言「我發無上正覺之心」者，明地上出世發心。（了惠雲：「義寂、玄一同淨影。」）</p>
            <p>憬興《疏》中（十九紙）破淨影義，為地前十向滿位菩薩一重發心，以五劫修行淨土之因，初劫行滿故。（詳曰：前後發心無別者可也，十向滿位者非也，違《大論》故。）又准《大論》，引選擇淨土者三處，初第十文（廿八左）似為地前，雲：「阿彌陀佛因行功德薄故，劣於普化世界故。」（依化緣不同，故有此不同。今謂：此約十九願隨宜差別土，故為此說也。）又三十八（廿六）列三種菩薩雲：「利根心堅未發心前，久來修諸無量福德智慧，是人遇聞是大乘法，發菩提心，即時行六波羅蜜，入菩薩位，得阿毗跋致，乃至複次，菩薩亦利根心堅，以集諸德發心，即與般若波羅蜜相應，得六神通，與無量眾生共觀十方清淨世界，而自莊嚴其國。如阿彌陀佛先世時作法藏比丘，佛將導遍至十方，示清淨國等。」（今謂：《大論》雲「六神通菩薩」，指七地所得，故雲「清淨國」。）又第五十（九右）釋八地觀諸佛國雲：「以神力飛到，觀諸清淨世界，取相欲自莊嚴其國，有菩薩將導至十方，示清淨世界，取淨國相，自作願行，如世自王佛將導法積比丘至十方，示清淨世界等。」（文）此二文似為地上菩薩。就地上中，或雲初地，（良忠、望西等判為初地，《六要》五（九左）同之，《剿說》一（六丁）正依《六要》）或雲八地、十地，異釋不同。（如《翼解》二之（二十五丁））雖有不同，以巒師為淨門本義，巒師承習龍樹雲：「法藏菩薩于世自在王佛所，悟無生法忍，爾時位名聖種性，於此性中發四十八願等。」《瓔珞經》上（九丁）說六種性。（習種（十住）、性種（十行）、道種（十向）、聖種（十地）等覺性、妙覺性）今聖種性當第四（十地）。《仁王經》說五忍：伏（三賢）、信（初二、三地）、順（五、四、六地）、無生（七、八、九地）、寂滅（十地）。今無生忍當其第四，故知于十地中，七、八、九地發心也明矣。</p>
            <p>有雲：不問其地位高下，所發悲願廣大，故雲「超發無上殊勝之願」，何論能發之高下乎？</p>
            <p>今謂不然，《維摩肇注》曰：「大物方有大處，如摩竭魚在大海中。若法藏菩薩心願不廣大，則所發之願何殊勝乎？是以鸞師依《大論》第五十文，判為「聖種性」，豈其淺位耶！若依今家，則言「十地」，亦是不同于從因向果之位次，既雲「從一如法垂形示名」等（《一多證文》、《唯信文意》），此從果向因之相也，巒師所謂「聖種性」者，即是一如法海之別名，因無異果之因，果無異因之果，因果之稱寄顯于緣，于我無為，如理思之。</p>
            <p>二歎所發之無上者，法藏菩薩于五劫中選擇攝取，述心中所欲願，稱「超發無上殊勝之願」，自以無礙辯才舒之，說四十八願。然則一一願皆是超世無上殊勝之願也，故下偈曰「我建超世願」，超世者，不但超過於三乘，又超過諸佛願，故後出偈經雲「發願踰諸佛，誓二十四章」，法藏所發既踰諸佛者，斷而可知矣。既言「殊勝」，對諸佛為勝，猶是相對，更加「無上」言，彰絕待無比之義。</p>
            <p>問：既善惡粗妙相對，舍粗取妙，何言絕待耶？</p>
            <p>解有三重：一淨穢相對，二彼此相對，三凡聖相對也。</p>
            <p>初約淨穢相對者，經曰「人天善惡，國土之粗妙」。且如天臺辨立四土，如《淨名疏》及《妙宗抄》等，諸佛土是隨其心淨即佛土淨，故隨心垢淨而見土有粗妙，同居淨土對方便土則為穢，見思未斷故；又方便土望實報土，則方便土為粗，（無明未斷故）實報是妙也；又以實報土望寂光土，則實報猶是粗，寂光為妙。如是相望，淨穢粗妙不定也。今淨土門，此娑婆為穢，十方佛土為淨，故說諸佛剎土天人之善惡、國土之粗妙，故鸞師一一莊嚴征起所由，舉穢國以為所舍之境。西河言「境次相接」，何者？淨土法門專蒙娑婆穢國機故。善惡粗妙相望不同，然今且依初重，穢國與淨土相對言選擇而已。</p>
            <p>二者，自他相對者，經曰「我已攝取」等故。我已攝取為自，二百一十億為他，選擇他諸佛國土之善惡，攝取其善妙，以為己有，雲「我已攝取」也。若爾者，所攝佛土不一準，（或同居，或方便，或實報等）其能攝心願亦何一也，為同居乎？為實報乎？若同居、方便者，無上殊勝尚是有名無實；若實報、寂光者，法藏因分何得攝取耶？</p>
            <p>答：此難不輕，今試解者：經有明證，說法藏心願曰：「令我於世，更成正覺，拔諸生死勤苦之本。」佛知其大心，故雲「莊嚴佛土，汝自當知，比丘白佛言：此義弘深，非我境界，唯願世尊，廣為敷演」等。（非因分之所知，故請佛所說）「爾時，佛知其高明，志願深廣，即為說經言，譬如大海（諸佛剎土）一人升量，（法藏至誠真實）經歷劫數，尚可窮底（唯佛究竟所），得其妙寶（三德秘密藏，諸佛自所證）」等。此佛知法藏心願深廣，故有此歎釋。由是思之，能攝取心願廣大，深徹唯佛自證之深底，能窮唯佛究竟之寶所，而攝取所莊嚴之妙土，是曰「唯佛與佛知見」，是為方便法身誓願，故不同於彼寂光土也。故知所攝佛土（二百十億）種種不同，而既攝取為己有，則唯是莊嚴妙土，而不同于諸佛土，故自稱言「無上殊勝之願」也。</p>
            <p>三凡聖相對者，凡約通佛土者，諸佛究竟妙果，三德秘藏，唯佛一人居淨土境也，相似分證猶絕分，況一毫未斷者乎！法藏心願若此，則何足稱超世無上，複何勞五劫思惟焉？蓋法藏所願不輕，但欲令一毫未斷凡愚速拔生死根，契唯佛自所境，為之五劫思惟，永劫行之，故稱「超世無上」而已。</p>
            <p>如是有三重相對，顯無諸佛可類也。</p>
            <p>三會諸譯不同者，漢（《覺經》）、吳（《大阿》）、魏（今經）、唐（《如來會》）、宋（《莊嚴》）是其同本異譯也，此中《漢》、《吳》兩譯同說二十四願，願前說彌陀果相，而後說二十四願，說願亦為釋迦傳說，是以於因願兼說成就文，故有條理難通焉。於中《漢譯》願相略，而義正備矣；如《吳譯》者，願數似《漢》，而義不備也；《宋譯》者，願數（三十六）多於《漢譯》，而義大闕略焉。若依今家，如光壽及諸佛咨嗟等願中之精要，闕一尚不可，況彼缺多願乎？惟《魏》、《唐》文義備矣。于中《魏本》最精，其法藏發願說偈因果條理願相具足，文義備悉，炳如可見。宜哉！今家真實經職而是由焉。又同本異譯外，別有《悲華經》〈大施品〉中說彌陀因相，高祖往往引用之（《行卷》、《化卷》、《三經文類》），因以合勘，將闡佛願宏致，良忠《宗要》一（四十丁）云云。</p>
            <p>四明願超數限者，法藏菩薩詣佛仰告「我已攝取」，佛命令說，菩薩于師佛前，以無礙辨才為說心中所願，即今六八願是也。一一誓願皆含藏不可思議，願數雖四十八，而非凡夫二乘之所可計，故吾祖言「不可思議四十八願」，又雲「無礙誓願」。世人以謂此四十八願者，願願各頭，喻栗與柹相並耳，皆是隔曆不融之見而已。今不然，喻如一疋蜀錦，巧織成華果枝葉，似根莖枝葉有別，而所織成但一疋錦耳。今亦如是，雖數有四十八，而但是一正覺善巧所莊嚴，故曰「三種成就願心莊嚴」。卷之，則攝光壽相即妙法身，分一正覺說四十八者，彌陀性海緣起法門也，唯是菩薩甚深陀羅尼、無礙辨才之所演，豈其局解不融之謂乎！如《大集經》第六〈寶女品〉雲：「寶女問佛：言如來具足十力者，為即十力有世尊乎？為離十力有世尊乎？若十力與世尊二者，無常生滅法；若十力外有世尊者，不可言證得一切諸法，又何說十力乎？十力中具十力者，何不說百力？然則可非一力，非十力，非百力耶？如來歎言：善哉！善哉！如來世尊非一、非二，乃至非十、非百、非萬億，遠數量成阿耨菩提云云。」如來世尊不墮有為數量，故約出世間說非一非十等，然假世間數顯十力德。今准解，彌陀正覺不墮有為數量，超數限，故不可說一、二乃至四十八，於無數量且假世間數量說四十八者，唯是假名字耳。約人，從一如法海顯形示名，約所說法門，則為眾說法無名字，於無名字，依假名字說四十八願，即彌陀性海緣起法門也。緣起門者何耶？謂必至滅度，是諸佛所證之妙果，非凡愚所知，故為使凡夫知之，近說無三惡趣，而使凡夫欣慕妙果。然則無三惡趣即是必至滅度也，悉皆金色等一一誓願皆如是，豈隔曆不融之謂乎！故曰「無礙誓願」，又曰「不可思議四十八願」，一一願皆具不可思議德故，諸願相入而無所隔名「無礙」，宗師言「一一願言」等，亦是為消隔曆不融之見言之而已。</p>
            <p>五列諸家異解，淨影雲：「四十八願義要唯三，文別有七。義要三者，一攝法身願（十二、十三及第十七），二攝淨土願（第三十一、第三十二），三攝眾生願（餘四十三願）云云。」義寂、憬興全用淨影。</p>
            <p>嘉祥雲：「此願分為三類明之，有三願（三十一、三十二加初願。澄憲亦初為淨土願）願淨土，有四十二願願得眷屬，有三願願得法身三，（十二、十三、十七）此三文不聚在一處，但隨義作之耳。」（文）此亦大同淨影。</p>
            <p>了惠雲：「然依宗家，可有二意，總而言之，四十八願俱通攝身、攝土、攝生。故《玄義》雲：『發四十八願，一一願言若我得佛，乃至今既成佛，即是酬因之身也。』（為攝法身）《禮贊》雲：『四十八願莊嚴起，超諸佛剎最為精。』（為攝淨土）《散善義》雲：『四十八願攝受眾生。』（為攝眾生）別而言之，應如淨影云云。」</p>
            <p>今謂：准例淨影分配三種者，非和尚意，和尚意者，四十八願總為攝受眾生，其言身土者，攝在此中，其總為攝身、攝土者，非和尚意。以第十八願涉入于餘四十七，而為唯念佛往生，故雲「一一願言，稱我名號」等，是和尚意也。何可准例淨影乎！</p>
            <p>《要解》雲：「善導意四十八願皆攝眾生，何以知之？言『四十八願攝受眾生』，（《散義》）言『一一誓願為眾生』，（《舟贊》）言『四十八願殷勤喚』，（《事贊》）又言『一一願言引第十八』，（《玄義》）應知皆是攝眾生，就文分之，非無三義，善導意約佛正意，判弘願有二種，以四十八皆攝之弘願，又或使第十八涉入餘四十七也。攝四十八於弘願者，言『安樂能人顯彰別意弘願』者是也，又言『四十八願攝受眾生』者是也。是以四十七為一弘願，不見諸行自力相，以來迎引接等為弘願別益。以自力機見之，願願皆別。使第十八涉入四十七者，『一一願言文』是也。」（文）此似辨望西，思之。</p>
            <p>又了惠引珍海《淨土私記》（傳說此釋《大乘義章》〈淨土章〉，不現流，難知。）雲：「四十八願分為三：初十六願莊嚴淨土，次十六願勸進自他，後十六願名號利益。初就莊嚴為四，初二願清淨土。」（已上）有承《私記》雲：「初十六法體分，次十六名聲分，後十六通益分。」（《梵響》）此義四十八分為初、中、後三分。此恐意遮淨影不守次第而言「義要唯三」乎，一是一非也。</p>
            <p>六明今義相承者，此亦有二：初攝屬不同，後開合次第。</p>
            <p>初明攝屬者，師說雲：「古來多用淨影三分，然《影疏》三分與《論》主相似，今之所簡判正用《論》主三種莊嚴之名，假令影不異《論》主者，豈其可廢真宗正祖乎？何況其所判釋大不同者乎！《淨土論》雲『三種成就願心莊嚴』，（文）其言願心者，即是法藏心中所欲四十八願也。故鸞師釋雲：『此三種莊嚴成就由本四十八願等，清淨願心之所莊嚴，因淨故果亦淨等。』今依此相承，分六八願為三：一國土功德願，二佛功德願，三菩薩功德願。此三不集在一所，但從義判之耳。初國土功德中有十七願（初十一願，十六、二十七、二十八、三十一、三十二），次佛功德有六願（十二、十三、十七、十八、十九、二十），後菩薩功德中有二十五（除上二十三，餘二十五也）。具如至願中當明。」（已上師說）</p>
            <p>今按：師說初分中，第一願屬國德者，其義可然，第二至第十一願屬土德者難思，何者？六通及不更惡趣願成就文屬菩薩功德明之，況《論》菩薩四種功德文多是依六神通供養諸佛等說之，故知宜屬菩薩功德也。若言寄眾德顯土德者，今複可謂依所依土德顯菩薩功德也。</p>
            <p>後明開合次第者，（此一科無師說，私加之），此有四門：一廣略門，二互攝門，三攝歸門，四次第門也。</p>
            <p>初廣略門者，《論》雲：「三種莊嚴入一法句，一法句者，真實智慧，無為法身。」（文）三種莊嚴即四十八願也，一一願不取正覺之誓既成就，則但一正覺，廣於一正覺，則四十八願也。此四十八願略入一法句，則全是一正覺真實智慧無為法身也。若約佛所證，則四十八願皆入光壽法身；若約自利利他圓滿，則來入若不生者之正覺。佛正覺與眾生往生不二，故宗家雲「酬因之身」是也。約此義，則未分真假，佛智所證故。若約攝化門，則分真假，真實五願為略，餘皆此之分相而已，高祖五願建立此義也。若約至略，則第十八一願也，餘四願在於此中焉，應知。</p>
            <p>次互攝門者，法藏心願固無礙，以無礙辯才說心中所願，說願亦無礙，故曰「無礙誓願」。無礙故一多相融，身土相攝，以土則願願皆國土莊嚴，故雲「四十八願莊嚴起」；又以佛則願願皆佛之果德，故雲「四十八願酬因之身」；又以攝生則願願皆為眾生，故雲「四十八願攝受眾生」，又雲「一一誓願為眾生」故。如是四十八願互攝互融不可思議，何以凡夫有礙心計無礙佛智乎！</p>
            <p>次攝歸門者，四十八願雖廣，悉歸第十八願，故《玄義》雲「四十八願一一願言稱我名號」等，以第十八願為正因願，餘四十七為欣慕願，為使眾生生彼國建餘願。然則餘四十七皆歸正因願，而成選擇願心，應知。</p>
            <p>四辨次第者，不可思議四十八願無窮無極，何論次第乎？然依緣起門，則不次而次第宛然。今約受化邊辨之者，第一先誓往生人所居之淨土，土已成，則誓生之得益，第二至第十一願是也。得益所究竟，必至滅度為極，余神通、相好等皆必至滅度分相而已也。已至滅度，則契佛所證，即光壽無量願是也。從眾生言之，則必至滅度，從佛言之，則光明壽命，故知三願雖異，其所證是一也。宜哉！《小本》眾生所證同佛壽，故名「阿彌陀」，當知必至滅度上徹無三惡趣等諸願，下通光壽願。又佛光壽無量通無三惡趣願，貫滅度願，而主伴同一涅槃無量光明土也。已光壽無量，共眾生成「阿彌陀」，此中自含三無量，故《小本》雲「及其人民無量無邊」等。次誓聲聞無數，是人民無量一分也。次誓眷屬長壽，此得無量所證故也。人民悉入彌陀所證了故。次有不聞惡名願，此乃大義門功德，至於彼岸，究竟一乘，無有二乘、三乘，但是一乘清淨眾也。此願亦通上諸願，可知。如是大益何由得乎？故次有十七、十八願，如是自利利他圓滿功德，悉攝名號與之眾生，故第十七願名「往相回向願」。眾生聞其名號，生涅槃國者，第十八願也，是名「往相信心願」也。此願亦遍上諸願，謂由此願，故使眾生生無三惡趣之土，不更惡趣，具相好，現神通，而得滅度，入光壽海故，是以此願特為最勝矣。凡四十八願中，於初十八願，彌陀心中所願盡極矣，已下諸願皆分出於此中，至下可知。法藏菩薩發願之始末，於於此乎滿足矣。言其次第，粗如是耳。</p>
            <p>問：一切諸佛皆無不成就無量大願，今佛何特成四十八願耶？</p>
            <p>答：《群疑論》會此難以藥喻，可往見矣。今謂：此亦一往耳，理實彌陀本願超數限，其說四十八願者，性海緣起法門也。然則一願成，則無量願成，一多相即，不可思議，但從利益便宜說四十八而已。經曰「緣致滿足無量大願」，一切菩薩聞說四十八願而滿足無量願，明知四十八願含無量大願，可知矣。</p>
            <p>第七明真假分齊者，古人曰：佛智見則真假一致，若約機見，則真假炳如焉。謂如十一、十二、十三、十七、十八、廿二願唯真實，如十九、二十願唯假也，所餘有屬真者，有屬假者，有俱通真假者，如無三惡趣等是也。若約佛邊，則四十八願皆真實，為入第十八願說餘願故。（《要解》）</p>
            <p>師說雲：今家六八願中，選五願以為真實，是四十八願之肝要者也。余諸願離此五願而各自論之，則皆為假，何足稱超世無上，若諸願來入五願，則皆成真實，方得「超世無上」之稱。如無三惡趣願，若合必至滅度，則為佛德所融成真實，若不然，而各自但守方便，何可稱超世無上乎！例如天臺所謂四眼，依佛眼皆為佛眼，不爾，四眼各守自德。</p>
            <p>問：若爾，十九願諸行是方便，入來五願，則不真假混淆耶？</p>
            <p>答：〈三輩章〉中三願（十九、二十、十八）合說，既十九願合第十八願，則十七從之，十七既合，則餘三願（十一、十二、十三）亦不相離焉。五願已合，則三輩諸行為五願所融，而終泯三輩差別相，故說「次如上輩者也」、「次如中輩者也」。輩品既泯了，即是大願清淨報土，不言品位階次，鸞師所謂「本則三三之品，今無一二之殊」是也，是此三輩文其明證也。當知五願是佛德，以佛德融之，則十九、二十願亦是為本願莊嚴之具。</p>
            <p>窺斑錄取五念于願文，禮拜取於人天致敬之願，讚歎取於咨嗟願，作願取之十八願，觀察取之十九願，以十九願助十八願故，亦此之意也。是故諸願各自別相，不融於五願，則都是方便，如《化卷》所引，若融五願，則悉真實也。</p>
            <p>問：若爾，十九、廿願亦似含弘願，《觀》、《小》二經既存隱顯，可言十九願、廿願亦有隱顯耶？</p>
            <p>答：今家就願海分真假分明，而未見就願海論隱顯者也。夫所以分真假者，為令從假通入如來利他信心也。又《觀》、《小》二經帶弘願明隱顯者，為調機使轉入於弘願而己，若於方便願論隱顯者，假已不假，一家之成立忽壞矣。（巳上師說）</p>
            <p>今私助釋雲：不可偏言五願外皆假，何者？于各立別相中，又有親真者，有疏真者，不可概論也。其親真者，融真實取之，如二十二願、三十五願等是也；其疏真者，難來融，都以為假也。是故此中可分別疏親，願文說相本如是，思之。</p>
            <p>第八辨述成出沒者，述成者，釋迦宣述於彌陀本願成就之相，謂之述成也。《選擇集》中例無三惡趣等願成就經文，引「聞其名號」等文，以定第十八願成就文。吾祖承習，《廣書》中行、信、證、果、真佛土五願各引願成就文。又十九願成雲三輩文是也，而二十願下不指三輩文。然三輩通十九、二十願故，既十九願指三輩文，義通廿願，故別不指文歟。此等願成文明引之，其餘願成文不引之。由此思之，四十八願中其大者，經中成就文顯然，其餘願經文有無不定。如那羅身願，有引因力、緣力等文為成就文，然此亦難一定矣。又如女人往生願及人天致敬願、諸根具足願等，成就文未顯著。然則成就文出沒不定，雖然，一正覺成就，則何不成就圓滿，若不然，彌陀豈取正覺。既成就正覺，釋迦說彼佛已成佛，現在西方等，本願成就何可疑乎！然于其利益為長者，則為使眾生生願生心，開示其願成就之相也，非謂無故說無成就故，今論述成出沒而已。</p>
            <p>第九顯正覺功德者，四十八願功德成就而歸一正覺，正覺之體即是「南無阿彌陀佛」也，是名「弘誓一乘海」，亦名「悲願一乘」，此乃彌陀正覺功德也。正覺功德不可思議者，由誓願不可思議，是以《行卷》（四十三）以三十六句歎誓願不可思議，以彰正覺功德廣大，文曰：「敬白一切往生人等，弘誓一乘海者（正覺功德名號為乘體），成就無礙無邊、最勝深妙、不可說、不可稱、不可思議至德。（尊號）何以故？（征起至德之所由）誓願不可思議故，（總示由無上超世誓願不可思議，故正覺果德不可思議。）悲願喻如大虛空，諸妙功德廣無邊故，（已下廿八句約喻以顯誓願不可思議，于中初一句為總，自下為別。今總句中安「悲願」二字，貫下別句。）猶如大車，乃至猶如大風，普行世間，無所礙故。（已上廿八句約喻以顯）能出三有系縛城，乃至開顯方便藏（已上八句約法以明德）。良可奉持，特可頂載也。」（文）</p>
            <p>初廿八句廣設喻，以歎誓願不可思議德，以顯正覺功德無邊，即是歎無上超世最勝真妙也。悲願廣大，歎以多喻，亦不可盡，故依《華嚴》、《涅槃經》以廿八句，亦但僅喻顯其一端，而使不可思議耳。當知四十八願一一功德歸「不取正覺」一句，歎悲願之處即是正覺之功德也，真宗學者不可不精究焉。</p>
            <p>後八句約法顯功德廣大，于中初約往相入門，後四句約還相出門，歎入出自在、自利利他圓滿之德也。</p>
            <p>已上文前九門竟。</p>
            <p>已下第十隨文解釋，有四門：一得名攝屬，二明願意，三參考諸譯，四就文解釋。下諸願一一皆以此四門辨其願相。</p>
            <p>第一、無三惡趣願</p>
            <p>設我得佛.國有地獄.餓鬼.畜生者.不取正覺.</p>
            <p>初願名者，有四名：一名無三惡趣願（法位、玄一立此名，惠心、靜照、真源同之），二名令國無惡趣願（義寂），三名國土嚴淨無諸趣願（智光立名，禦廟同之），四名無苦苦願（憬興）。此四名中，黑谷用初，今從之。</p>
            <p>明攝屬者，淨影雲：「初兩願願生無苦，後九願願生得樂，初中此願其自國無苦。」憬興同之，此師以為攝生願也。嘉祥為攝淨土願。望西依淨影，《會疏》從嘉祥。</p>
            <p>今按：可屬國土功德。何者？下經文曰：「又其國土，無須彌山及金剛鐵圍一切諸山，乃至亦無地獄、餓鬼、畜生諸難之趣等。」《唐譯》雲：「極樂世界無有地獄、畜生及琰魔界。」成就文既屬國德，況願文言「國有」，《異譯》亦雲「令我國中無有三途」，明知國土功德攝。若依《論》文，清淨功德及無諸難功德當之，此安樂總體故，無三途諸難，故下經曰：「無有三途苦難之名，但有自然快樂之音，是故其國名曰『安樂』。」（文）此文通此願及第十六願，三途之名既無，何有體乎？可知。</p>
            <p>次明願意者，此願五劫思惟、選擇攝取之為最，欲三界外別建無三惡趣之淨土，使眾生往其國故，此乃開往生淨土之根基也。何以言之？下經說彌陀成佛相，先顯示安樂國德，雲「清淨莊嚴超踰十方」等，次說此願成就，乃至以結安樂之國名。《小本》亦同之。當知正覺成就以此願為根基，是以諸譯皆以為初，此之謂乎。</p>
            <p>師說雲：且如極樂無為涅槃界者，非下地凡夫所知，故此初願以無三惡趣而彰無為涅槃界。《論》主初清淨功德正當之。「法藏發願，欲使眾生置畢竟常樂之處，畢竟常樂何由入安樂佛國」是也。（《論注》）畢竟常樂即涅槃異名也，常樂處豈有三惡趣乎？是故近誓無三惡趣，以示畢竟常樂之處。入已則無三惡趣處，即無為涅槃界也。然則此願在初，統下諸願，是此願意也。</p>
            <p>《選擇集》上（十七）雲：「夫約四十八願，一往各論選擇攝取之義者，第一無三惡趣願者，於所睹見之二百一十億土中，或有三惡趣之國土，或有無三惡趣之國土，即選舍其有三惡趣粗惡國土，選取其無三惡趣善妙國土，故雲『選擇』也。」此但似三惡趣為選舍境，然准清淨功德注文，不但三途，亦一切有漏五道悉為選舍之境。法藏大悲殊於重苦者，故舉重苦處攝餘，故絕三途所，即三界五道一切有漏之苦難悉絕，故《經》雲：「橫截五惡趣（滅果，今願），惡趣自然閉（閉因，次願）。」《論注》下雲：「有凡夫人，煩惱成就，亦得生彼國，三界業系畢竟不牽，不斷煩惱得涅槃分。」此意也。義寂雲「理實淨土五趣俱無，《經》說『橫截』等，《論》雲『勝過三界道』故。」亦此義也。</p>
            <p>次參考諸譯者，《唐譯》雲：「若我證得無上菩提，國中有地獄、餓鬼、畜生趣者，我終不取無上正覺。」（文）</p>
            <p>《漢譯》（八右）：「一我作佛時，令我國中無有地獄、禽獸、餓鬼、蜎飛蠕動之類等。」《吳譯》第一同之。</p>
            <p>《宋譯》第一願總標三種功德，于攝眾生中，必至滅度、無三惡趣、悉皆金色四願合說，又含不更惡趣之義，文曰：「願如世尊證阿耨多羅三藐三菩提（攝法身願），所居佛剎具足無量不可思議功德莊嚴（攝淨土願），所有一切眾生，及焰摩羅界、三惡道中，地獄、餓鬼、畜生，皆生我剎，受我法化，不久悉成阿耨多羅三藐三菩提，（攝生願，五道悉成滅度，何有三惡趣？）一切皆得身真金色。（悉皆金色）」雲何含不更惡趣乎？謂三惡趣生彼國，而不久成菩提，是不更惡趣之義也。</p>
            <p>後解文者，「設我得佛」者，遙期果上，是願也，希求為義；「不取正覺」者，近勵因行，是誓也，邀制為義。「設」者，《說文》：施陳也，又與「若」不定之辭。《唐譯》言「若我」，宗家亦以「若」釋，所願廣大，不敢輕定，故置不定語。</p>
            <p>淨影雲：「諸願不滿，終不成佛，假設所願不滿，得成誓終不取」。（文）下諸願皆准此焉。</p>
            <p>「國」者，無量光明土，謂畢竟安樂大清淨處也。「有」者，謂不有也。</p>
            <p>「地獄」者，《應音》廿四（十六）雲：「那落，亦言『那羅柯』，亦雲『泥囉夜』，唐言『泥梨邪』，斯梵言『楚夏』耳。此譯有四義：一不可樂，二不可救濟，三暗冥，四地獄。經中言『地獄』者一義也，所以仍置本名。」又七（二右）雲：「亦雲『非行』，謂非法行所也，或在山間，或大海邊，非止地下。言地獄者，一義翻也。」《輔行》雲：「地獄從義立名，謂地下之獄，名為地獄。」故《婆沙》雲：「贍部洲下過五百踰繕那，乃有其獄。」（己上《音義》）此有假實器生論，如《廿唯識疏》等，八寒八熱為大獄，各有十六別處，亦有孤獨，其類無數，受苦無量，最重所一日之中八萬四千生死，經劫無量。《輔行》雲「作上品五逆十惡者感之」。廣論差別如《俱舍》等，可往撿矣。</p>
            <p>餓鬼者，《應音》三（十一）雲：「薜荔，或言『卑帝梨』，或雲『卑帝梨耶』，或言『閉黎多』，皆訛也。正言『彌荔多』，此譯雲『祖父鬼』，舊譯雲：『餓鬼中最劣者也。』《孔雀王經》作『俾禮多』，梁言『餓鬼』是也。」</p>
            <p>《婆沙》雲：「鬼者，畏也，謂虛怯多畏。又威也，能令他畏其威也。又希求名鬼，謂彼餓鬼恒從他人希求飲食，以活性命。」（文）此道亦遍諸趣，有福德者作山林塚廟神，無福德者居不淨所，不得飲食，常受鞭打，填河塞海，受苦無量。《輔行》雲：「下品五逆十惡者感之。」</p>
            <p>畜生者，《最勝疏》雲：「梵雲『底利瞿尼多』，此義譯為『傍生』。」《琳音》廿八（十六）雲：「梵音『吉利藥住尼』，亦雲『帝利耶泥瞿伽』，此雲『傍行』，舊翻為『畜生』，或言『禽數』者分得，仍未總該也。」</p>
            <p>《翻名義》二（卅九）曰：「底栗車，此雲『畜生』，《禮記注》曰『牛馬羊犬豕雞』。」《輔行》雲：「攝趣不盡，以五道中皆遍有故。又翻『畜（許六）生』，如《婆沙論》中釋：生謂眾生，畜謂畜養，謂彼橫行，稟性愚癡，不能自立，為他畜養。」</p>
            <p>問曰：若以畜養名畜生，如諸龍水陸空行，豈可為人所養名為畜生耶？</p>
            <p>答曰：養者義寬，具滿人間及以六天，不養者處狹，唯在人中。新《婆沙》百七十二曰：「其形傍故行亦傍，以行傍故形亦傍，是故名『傍生』。」（文）（已上《音義》）《輔行》雲「作中品五逆十惡者感之」。依《四解脫經》名火途、刀途、血途。《普曜經》雲：「慳貪墮餓鬼，觝突墮畜生，十惡墮地獄。」（文）</p>
            <p>問：無三惡趣者，何說有鳧雁、鴛鴦等耶？</p>
            <p>答：彼非實業鳥，如《小本》世尊自通釋。宗家曰：「鳥群非實鳥，天類豈真天。」</p>
            <p>問：同居淨土亦不可有三惡趣，今何特以「無」之誇殊勝之願耶？</p>
            <p>答：非謂但無惡為殊勝，下「必至滅度」貫於此，故稱「超世無上」，無五惡趣所，即升道無窮極故，如下經說。然《悲華經》中缺必至滅度願，故無三惡趣亦不通滅度，彼聖道教故。</p>
            <p>聖道門談十界互具，故言阿鼻依正居於極聖自心。《觀佛三昧經》說：「佛心者，大慈悲是，緣苦眾生，故佛心中觀八寒八熱之相。」淨土門不然，說以無緣慈攝諸眾生，不說攝諸地獄。若約還相自在，則何惡不現，故說觀音光中五道色相皆於中現。今為開淨土門根基，誓無三惡趣，應知。又複，此願通「必至滅度」，則唯真實，若不通滅度，亦通化無妨。縱令雖曰化土，無可有三惡道理故，然今願意約真實為正意而已。</p>
            <p>第二、不更惡趣願</p>
            <p>設我得佛.國中人天.壽終之後.複更三惡道者.不取正覺.</p>
            <p>初得名者，一名命終不向他國受苦願，（淨影）二名無惡趣願，（法位、玄一）三名命終複不更惡趣願，（義寂、惠心、靜照、真源、澄憲）四名無壞苦願，（憬興）五名有情命終展轉增上願（智光、禦廟）。此中黑穀用第三名，今亦從之。</p>
            <p>次攝屬者，已下十願同言「國中人天」，故諸師皆為攝生願。</p>
            <p>有說從初願至十一願都為國土功德攝，何者？國德獨不顯，必由人天有勝劣，方見國土勝劣，菩薩為勝，人天為劣，今就劣見國勝，故有「國中人天」之語，亦不可妨。下六通等亦非修得，安樂自然德故，《論》文依報十七句中明眷屬功德，其例也。吾祖曰：「不斷煩惱得涅槃，斯示安樂自然德也。」十一願有「國中人天」語，既為安樂國德，餘願豈不然乎？（師說）</p>
            <p>今謂：願願無礙故，以國德顯生德，以生德顯國德，互相通。然今以安樂自然報德顯能居人天勝德，誓所顯人天德相，故宜屬菩薩功德。何以知者？願成就經雲：「又彼菩薩，乃至成佛，不更惡趣，神通自在，常識宿命」等，（此文通下六通願）此正不更惡趣為菩薩德。又〈易行品〉雲：「若人生彼國，終不墮三趣，及與阿修羅。」攝生願以此等文可證矣。</p>
            <p>次明願意者，《選擇集》上雲：「于彼諸佛土中，或有縱雖國中無三惡道，其國人天壽終之後，從其國去，複更三惡趣之土，或有不更惡道之土，即選舍其更惡道粗惡國土，選取其不更惡趣善妙國土，故雲『選擇』也。」（文）</p>
            <p>了惠雲：「所見土中，有壞劫國，諸有三途定業者，業力引置他方惡道。法藏湣念，為之在此願。」此約他方壞劫時判更惡道者，恐非今願意乎。</p>
            <p>《會疏》雲：「雖受人天善果，須臾退沒，入三惡道，所以有此願。」（文）亦無妨矣。</p>
            <p>望西：「問：一切淨土無更三惡道，縱無別願，而不更惡道，今故立此願，何要耶？答：有通雲：《悲華經》『或有世界有大火災』，故知自國雖無惡道，而壞劫時置他方惡道，非謂自國有惡道複更也云云。」</p>
            <p>有雲：「今發別願，憑願欣趣多故。」（望西）</p>
            <p>今謂：彌陀大悲為具縛凡夫，具足五道業系者，生彼國而有因故。為彼業系所牽，不能不更惡道，今為之立此願故。具足煩惱凡夫生彼國，三界業系畢竟不牽，以願力閉惡趣因，故說「惡趣自然閉」，不同諸佛國斷惑者往生也。</p>
            <p>《吳譯》願文約他方，今經通自國他邦，其成就文約自國，故雲「除處他方」等。在彼國乃至成佛，不退無上菩提，複更五惡趣，而必至涅槃也。更惡趣者，退沒之義也，今但舉其所離雲「惡趣」，論其所得，則不退、滅度也。（合十一願）</p>
            <p>《宋譯》舉所得（不久悉成菩提），不說其所離，說「複更」者，今佛大悲，為從五道來生者，故雲「複更」，舉重苦攝人天，《宋譯》文可以為證矣。</p>
            <p>何以約所離、所得者？《安樂集》下（廿四）：「是故《大經》雲：十方人天，來生我國，若不畢至滅度，更有退轉者，不取正覺。乃至《大經》複雲：生我國者橫截五惡趣。若生彼國，娑婆五道一時頓舍，故名『橫截（若此方修斷者，先斷見惑，離滅三途因果，後斷修惑，離人天因果，此皆漸次，不名橫截。）五惡趣』者，截其果也，『惡趣自然閉』者，閉其因也，此明所離；（即離惡趣之因果也）『升道無窮極』者，彰其所得。（即必至滅度也）乃至一到彼國，即入正定聚，與此修道一萬劫齊功也。」（已上)准解焉，依之思之。</p>
            <p>凡修佛道者，所勞者在得不退地，苟至此，則不用功而不更惡道，故說之忍不墮惡趣，自然流入薩彼若海。今一生彼國者，不借一念功，與彼等功，豈但五惡趣乎，亦永離女人等恐。故龍樹雲：「無有諸趣惡知識，往生不退至菩提，亦無女人惡道怖。」推窮可知焉。若約他邦，則還相攝化，分身垂化，而處染不染，逢惡不變，逢極苦不墮，如鵝鴨入水，水不能濕。（《安樂集》上廿七紙右）《寶雲經》曰：「菩薩不造惡業而入地獄，雖處地獄，不受地獄苦報；菩薩不毀佛戒墮畜生中，雖現畜生，而不受畜生之苦；菩薩不起貪嫉墮餓鬼中，雖現餓鬼，而不受餓鬼之苦。」（文）可准知矣。</p>
            <p>次參考諸譯者，《唐譯》雲：「國中眾生，有墮五惡趣者，我終不取正覺。」（文）</p>
            <p>《漢譯》：「二令我國中人民，有來生我國者，從我國去，複更地獄、餓鬼、禽獸、蠕動，有生其中，我不作佛。」（文）</p>
            <p>《吳譯》第八雲：「令我國中諸菩薩，欲到他方佛國生者，皆令不更泥犁、禽獸、薜荔等。」</p>
            <p>《宋譯》第一願雲：「諸天人及三惡道眾生皆來生，不久成阿耨菩提。」（文）是不更惡趣之義也。若有更惡趣者，何以得不久成菩提乎？可知矣。</p>
            <p>後解文者，「國中人天」者，非天非人，而因順余方，故示人天名耳。凡諸願中，言「國中人天」者，有十四願；又言「菩薩」者，有十一；又有一願言「聲聞」也。若約「一法句」，則其體鹹同一類，非人天、非聲聞、非菩薩。然約廣門，則因順他方，故有人天等名。人天有受樂用，故為引他方人天，而呼為「人天」，此願及六神通等願是也；又菩薩以攝化大行為用，為引他方菩薩，呼為「菩薩」；聲聞以莊嚴為用，為他方聲聞，呼為「聲聞」也。雖示現種種差別相，其體一味，但任用異稱而已。</p>
            <p>「壽終之後」者，《漢譯》雲：「有來生我國者，從我國去。」今攝此二句為「壽終之後」，故知從彼國去，往他方言為「壽終」，非實命終。于眷屬長壽願言「修短自在」，故非生現生，非滅示滅，自在生滅言「壽終」。（《要解》）此在於還相門可言也。</p>
            <p>有說雲：「淨土實雖無壽終，而為成不更義，假設言而已。」（《會疏》、望西、《略箋》、梵響等皆此義也）</p>
            <p>有說：「凡願有真假，唯真、唯假，或含真化。若以假釋，從化移真，應言『壽終』；若約真釋，『壽終』之言誘引群機，故成就文雲『彼菩薩乃至成佛不更惡趣』，善導雲：『乃至成佛，不曆生死。』」（《義記》）</p>
            <p>又可，往他方利益眾生，近示凡夫言「壽終」，例如說佛從耆闍崛山沒，于王宮出，不山沒則不能宮出乎？實不動而一念一時遍至諸佛會，何待壽終乎！一身無量，自在無礙，而近示凡夫，故言「壽終」耳。龍樹《贊》雲：「彼國人命終，沒應受諸苦，不墮惡地獄，若人生彼國，終不墮三趣。」（文）</p>
            <p>「複更」者，複謂再也。更者，《琳音》七十七（十七）雲：「革行反，鄭注《周禮》雲：更，猶代也。《說文》：改也。又《玉篇》：更，曆也、複也，又增再也。」今用曆也、複也、再也之訓也。複再曆舊道雲「複更」，謂展轉五道者，生彼國已，不復再曆舊五道也。故《宋譯》雲：「一切人天，三惡趣眾生來生，不久成菩提。」此意也。</p>
            <p>第三、悉皆金色願</p>
            <p>設我得佛.國中人天.不悉真金色者.不取正覺.</p>
            <p>初得名者，淨影已下諸願不立別名，其餘諸師立名不同：一名身皆金色願（義寂、惠心），二名色齊等願（法位、玄一，三、四合名），三名所化成就紫磨金色願（智光），四名真金色願（禦廟立名，良源、靜照、真源、澄憲同之）。吉水名悉皆金色願，今從之。</p>
            <p>論攝屬如上所辨。</p>
            <p>次明願意者，《選擇集》雲：「于彼諸佛土中，或有一土之中，有黃白二類人天之國土，或有純金色之國土，即選舍黃白二類粗惡國土，選取黃金一色善妙國土。」此但約黃白二類，具言有青黃赤白黑等顯色不同。</p>
            <p>《正法念經》說十種眾生，謂長、短、方、圓、三角、青、黃、赤、白、紫是也。（《文句》四之二，五十紙引之）</p>
            <p>《長阿含》二十（十三）：「人有七色，雲何為七？有人金色，有人火色，有人青色，有人黃色，有人赤色，有人黑色，有人白色。諸天阿須倫有七色亦複如是。」（已上）或有一人雜色千差萬別。（《會疏》）</p>
            <p>愛憎緣之懷火，是故由之起波，是故願國中人天令平等一相。下經雲：「智慧高明，神通洞達，鹹同一類，形無異狀等。」「智慧」等六通願成，「鹹同」等即今第三、第四願成，皆是必至滅度別相，故雲「自然虛無」等。《事贊》雲：「淨土無生（滅度）亦無別，究竟解脫金剛身。（悉皆金色，無有好醜）」當知一涅槃別相，於中上明所離，此下明所得，即涅槃智斷二德也。於所得中，第三、第四誓外相平等，第五已下願內德無礙，〈易行品〉雲：「人天身相同，猶如金山頂。」即贊此二願相也。</p>
            <p>問：下有三十二相願（有身色金體相），非繁重乎？</p>
            <p>有雲「淺深總別之異」，（澄憲）有雲「總別為異云云」。了惠雲：「不爾。據黑穀，約純雜門判此願，下取顯色勝邊為一相，此願取純一色邊而為願體云云。」今謂：下約差相具足（一人中諸相相望），此願約平等一相（多人相望示平等）。</p>
            <p>次參考諸譯者，《唐譯》雲：「國中有情，若不皆同真金色者等。」（文）</p>
            <p>《漢譯》：「三不一色類金色者等。」（文）</p>
            <p>《吳譯》第九願，三、四合說雲：「令我國諸菩薩、阿羅漢，面目皆端正，淨潔姝好，（第四）悉同一色，都一種類（第三），皆如第六天人等。」</p>
            <p>《宋譯》第一願合說雲：「一切皆得身真金色。」（文）</p>
            <p>後解文者，「悉」者，盡也，指多人，非指遍身也。「真金色」者，簡有漏業感金色。《論注》云云。（《會疏》引之）悉皆金色者，彰淨土無異色，故《唐譯》雲「皆同真金色」，《吳譯》雲「悉同一色」，可知。</p>
            <p>問：余青、白等亦為純一色，則成平等色，何但取金色耶？</p>
            <p>答：了惠雲：「順佛色故，相隨一故，世所貴故，眾色本故。（《觀佛經》雲「黃色眾色本」）」黑谷為「黃金一色者，色體不變，常住無漏故。」日溪雲「此標中道實相色」，《義記》雲：「真金標無垢，純一顯實相也。」</p>
            <p>今謂：顯涅槃常住不變色，與下「必至滅度」相關，故曰：「淨土無生亦無別，究竟解脫金剛身。」經雲「清淨色身」。由是言之，此願唯真非假，高祖合十一願成就文故，思之焉。</p>
            <p>第四、無有好醜願</p>
            <p>設我得佛.國中人天.形色不同.有好醜者.不取正覺.</p>
            <p>初得名者，一名令形無好醜願（義寂），二名有情容顏均等無差別願（智光），三名無好醜別願（惠心），四名無有好醜願（淨照、真源、澄憲）。今取第四名。攝屬如上。</p>
            <p>次參考諸譯者，《唐譯》雲：「形貌差別，有好醜者等。」</p>
            <p>《漢譯》雲：「人民有來生我國者，天人世間有異者等。」</p>
            <p>《吳譯》第九合說雲：「令我國中諸菩薩，面目皆端正，淨潔姝好。」（文）</p>
            <p>《宋譯》無此願，蓋身金色中含之焉。</p>
            <p>次願意者，所見土中，雖色光一，形相不同，或有矮陋痟瘦，或有大面長身，是以好人高舉，醜婦深嫉，萬惑為之蜂起，百苦依之狼狽，是選舍不同國土，令形相平等，無高下差別。（《會疏》、望西）偈雲「人天身相同」，經雲「鹹同一類，形無異狀」，但是「必至滅度」別相，故《證卷》引之證妙證。餘如上，前約顯色相，今誓形色平同。</p>
            <p>問：下有諸根具足願，雲何差別乎？</p>
            <p>答：雖諸根具足，亦有好醜不同，可知。與具相願差別者，如望西會。</p>
            <p>後解文者，「形色不同」者，揀顯色。「好」謂姝好，可見好者；「醜」謂醜惡，可惡者。《琳音》十八（十六）：「《毛傳》曰：醜，棄也。按：不端嚴也，貌惡不研也。《說文》：可惡也。」</p>
            <p>《如來會》雲「形貌差別有好醜」，業差別故形貌致不同，如諸天共器，飯為異。安樂土同一念佛，同一華所生，故形無異狀，顏容端正，超世希有，容色微妙，無可比類。（《經》上二十五丁具說六重比挍，可見。）此亦與下十一願通故。（高祖《證卷》引「鹹同一」等，可以見已。）</p>
            <p>第五、宿命通願</p>
            <p>此下明六神通。六通者，《大乘義章》二十本（十八已下）有六通義，廣以九門分明，可往撿。佛果六通者，如《十住論》第十一（二十）明。若菩薩六通者，如《六波羅蜜經》第八（十七已下）、《八十華嚴》〈十通品〉（《疏抄》（四十四）八紙下）、《大論》第五等明，又《大論》九（十一）、《地持論》五（四）、《瑜伽》三十（七紙）、《雜集論》第十四、《妙玄》六之一、《薩遮花犍子經》（十三）、《南本涅槃》二十二（初紙）、《大集賢劫經》（明三明）等廣說，可披矣。</p>
            <p>然此經中所明六通，與餘經所說大異，今就此經意分別，略有七門：一釋名，二出體，三得所依，四所得，五大小不同，六辨相，七次第也。</p>
            <p>釋名者，「身通」名、義並不定，或名「身通」，或名「神通」，或名「神足」，是名不定。尋名解義，其義各異，「身通」者，從所依立名，色形聚積，故名為「身」，於自己假名色身，運反自在，作用無壅，名為「身通」。或從境立稱，謂於外色身轉變自在，名「身通」也；「神通」者，就能彰名，謂所為（窮潛）神異目之為「神」，作用無擁謂之為「通」；「神足」者，從能就喻以立其名，「神」者，從能義如前，「足」者就喻，遊涉往來，事同腳足，名為「足」。</p>
            <p>「天眼通」亦名、義並不定也。天眼通複名「生死智通」，故是不定。從義亦不定，謂「天眼通」者，就根彰名，一切禪定名為「天住」，依禪得眼，故名「天眼」，照矚無壅名「天眼通」；「生死智通」從境立稱，未來起盡說為「生死」，於此生死照見無擁名「生死智通」，是義不定也。然此二名（天眼、生死智）說有離合，或分為二，（如《增一阿含》）故立為「七通」。照現色像名為「天眼」；因現所見，尋知未來死此生彼，名「生死智」，故分為二。又如《華嚴》十明中亦分為二：天眼智、（照現色像）盡智未來際劫智明。（明知未來死此生彼）其餘經論多合為一，由其天眼，照現色像，尋知未來死此生彼，故合為一也。</p>
            <p>「天耳通」名、義俱定，就根立名，依禪（天也）得耳，故名「天耳」，就聞無壅名「天耳通」。</p>
            <p>「他心通」者，名、義亦俱定，從境彰名，非己之慮名曰「他心」，於此他心照知無壅名「他心通」。</p>
            <p>「宿命通」者，亦名、義俱定，從境立名，事謝於往名為「宿」，往法相續名為「命」，於此照知無壅名「宿命通」。（雖亦知過去八種事、六種同行，以命報主故，又命最後據故，偏曰「宿命」。）</p>
            <p>「漏盡」者，名定義不定，經論中唯名「漏盡」，故名是定也，論其義別有二：一就能彰名，無學聖知能盡諸漏，故名「漏盡」，於此無壅名「漏盡通」；二從境立目，知漏盡故名「漏盡」也。</p>
            <p>於六根中，三根立通，（眼、耳、意根）離中知有，能遠見聞義，故得名「通」，鼻、舌、身根三合中知，故無遠通義，故不說「通」。「身通」，於彼假色身中運反自在為「身通」，非於身根覺知自在名「通」，故身根不立通，餘四依意根立通。若就佛菩薩，六根互用，齊得立通，今且通約餘人也。今此經中說六通，因順余方而已。</p>
            <p>二出體者，凡夫二乘眼耳意相應慧為體，佛菩薩所得通悉以意識相應慧為體，以如實智為通體。今此經意，以佛如實智為通體，人天而用佛智者，余經論所無也，故經說「智慧如大海」，又說五眼具足，眼已爾，餘通亦然。</p>
            <p>三得所依者，小乘前五通唯依四根本定得，漏盡通依四禪未至中間及三無色；大乘究竟依，一切禪悉能起之。今此經所說大異於彼說，一切人天皆以佛願為所依法，故雲「阿彌陀如來本願力為增上緣」。《事贊》雲：「三明自然乘佛願，須臾合掌得神通。」豈容同於有漏禪、無漏禪為所依耶！</p>
            <p>四所得者，如彼自力門，有修得（離欲得、方便得），如修定所得；有報得，如上諸天報得五通等。彼國人天所得與此異也，非修得，（非由修定所得，非自力修善報。）而修得亦報得，（用彌陀修德故，願力報得故，）不自修而得成就一切菩薩所修，故說「得深禪定，諸通明慧」故。又是願力酬報，安樂自然報德，而不同常途報得，故《要集》雲：「不百大劫中種相好業，不於四靜慮中而修神通因，只是彼土任運生得之果報，不亦樂乎！」（文）</p>
            <p>五大小不同者，《大乘義章》身通中明十不同，今除上下不同，非修得故。</p>
            <p>一寬狹不同，如《地持》說，聲聞二千國土為通境界，緣覺三千國土為通境境。又龍樹雲：「小聲聞中，不作意者，一千為境，若作意者，二千為境；大聲聞不作意二千，作意三千國土為通境。緣覺中，小緣覺不作意二千，若作意者，三千為通境；大緣覺莫問作意、不作意，皆以三千國土為通境界。」</p>
            <p>二多少不同，二乘一心一作，不能眾多；諸佛菩薩一時化現十方世界一切色像，一時能現五趣之身。</p>
            <p>三大小不同，二乘化現大身不能入小，化現小身不能容大；諸佛菩薩現大身滿三千界，能以大身入一塵中，化現小身如微塵，能以小身容受一切。又佛菩薩于一切色物，大能入小，小能容大，二乘不能。</p>
            <p>四遲速不同，二乘欲至遠所，多時乃至，以其不同如意通故；諸佛菩薩一念能至十方世界，以其所得如意通故。</p>
            <p>五虛實不同，二乘所化現一切相似而已，不得實用；諸佛菩薩所化現，皆得實用。</p>
            <p>六所作不同，諸佛菩薩化無量人，各令有心，隨作一事，令人異辨。二乘不能。</p>
            <p>七所現不同，諸佛菩薩但現一身，令異見，但出一聲，令人異聞，安住一土，十方俱現。二乘不能。</p>
            <p>八化根用不同，如《涅槃》說，諸佛菩薩六根互用，二乘不能。</p>
            <p>九自在不同，如《涅槃》說，諸佛菩薩凡所為作，身心自在，不相隨逐，其身現大，心亦不大，身現小，心亦不小，喜憂等一切皆爾。二乘不能。</p>
            <p>天耳通中不同有六，寬狹、頓別、粗細、遲速、虛實不同准前。</p>
            <p>他心通中不同有六，寬狹（三千心，一切心）、頓別（別別知不一時，一時頓知）、粗細（但凡小聖，粗心不知，細心所知微細，乃至佛心）、遲速（作方便方知，於一切心發心即知）虛實（有謬，不謬）、時分（但知現在眾生心，知三世眾生心）不同也。</p>
            <p>天眼通不同有九，寬狹（見三千，見一切）、頓別（見不一時，一時頓見）准前可知，粗細（佛菩薩所見微細，乃至微塵色一切悉見。二乘不能。）、遲速（作方便見，欲見即見）、虛實（錯見、不錯）、時分（二乘極速見未來世中八萬劫事，佛菩薩窮見後際）、自他（《涅槃》說二乘但見外色，不見自眼，佛菩薩能見自眼。）、見法（《涅槃》說諸佛菩薩見諸色念念生滅，及見自他不淨骨人。二乘不能）、知根不同。（如《涅槃》說，諸佛菩薩能見形色，即知其根利鈍大小。二乘不能。）</p>
            <p>宿命通中不同有七，寬狹、頓別不同准前可知，粗細不同，（佛菩薩過去巨細事悉知，二乘不能）速遲、虛實不同准前可知。時分不同：二乘極遠知過去八萬劫事，佛菩薩所知無極。自在不同：如《地持》說，諸佛菩薩自知宿命，知他宿命，能令他人知己宿命，能令他人自知宿命，能令他人知他宿命，乃至令彼其餘眾生展轉相知，二乘不能。</p>
            <p>漏盡通有二：一知他漏盡，不同有六：寬狹（一世界，一切）、頓別（別緣別知，一時頓知）、粗細（粗淺，深細）、遲速（方便，即知）、虛實（實知，錯知）、時分不同（知現，一切）。二自證漏盡有三：一證法不同（證法粗淺，但得人空；所證淵深，深究二空，證如來藏）；二乘障不同（但斷四住；五住皆滅）；三取捨不同（得寂取證；得寂不住，不舍住涅槃）。</p>
            <p>如上不同中，此中之意與佛菩薩所得同焉，一一願可合見矣。</p>
            <p>六辨相者，《義章》雲：依經辨相，相如《地持》說，身通有二：一變化，二改換舊質名為「變」，無不事化現說為「化」。</p>
            <p>身變多種，要為十六：一震動，二熾然（身上下出火水），三充滿身（放光滿界），四示現，五轉作異分（反地為水，反水為地），六來去充行（往來無礙），七大小（反小為大等），八色像入身，（令一切悉入己身）九所往相似，（至現同彼），十隱顯，（現出過等）十一自在，（令眾生四儀隨心）十二障他神通，十三與辨，十四與念，十五與樂，十六放光。</p>
            <p>「變」義如此，「化」亦無量，要有三：一化身（化為一切眾生形類），二化語（化為種種語言），三化境界（化為一切飲食等事）。</p>
            <p>就「化身」略有五種：一化似自身，二不相似，三他身，四不相似，五自他身相似、不相似一切化現。</p>
            <p>「化語」有七：一妙音，二廣音（一切普聞），三從自身起作語言，似從身起，四從他身起化語言，似從他起，五無所從起，六說正法，七隨事教責化語。</p>
            <p>身通如是。</p>
            <p>「天眼」有二：一見於現在色像，二見未來死此生彼。</p>
            <p>「天耳」中，一切六趣眾生音聲、聖非聖聲、粗細聲、辨不辨聲、化非化聲、遠聲近聲悉聞。</p>
            <p>「他心」中，一切眾生心心數法悉如實知，毗曇唯知他心，不知所緣，成實正知他心，兼知所緣，大乘亦爾。</p>
            <p>「宿命通」差別有六：一自知宿命，知已過去八種事等；（一如是名，二如是性，三如是生，四如是飲食，五如是苦樂，六如是長壽，七如是久住，八如是壽限。）二知他，知他眾生六種同行；（一如是名，二如是性，三如是生，四如是飲食，五如是善惡，六如是壽命。）三令他眾生知己宿命；四令他眾生自知宿命；五令他眾生知他宿命；六令余眾生展轉相知。</p>
            <p>「漏盡通」中有二種：一無學聖智慧盡諸漏，二知漏盡。此中義別有四，如《地持》說：「一自知漏盡，二知他漏盡，三漏盡方便已未起，悉如實知聖道。四漏盡增上慢有起、不起悉如實知，未得謂得名『增上慢』。」（文）</p>
            <p>七明次第，理實六通無定次第，今且言次第，有二：若約修成次第，身通、宿命、天耳、天眼、他心、漏盡次第，如龍樹《論》說，非今所用，略之。二起化次第，《義章》雲：「直明起化次第，亦約佛說，欲化人，不知所在，先用天眼；已見所在，須往攝化，次用身通；既到其所，不解其音，次用天耳；雖解其言，不識其根，次用宿命，觀過去根性大小；雖識根性，不知現，次用他心；雖知其心，不知心中煩惱有無，次用漏盡，觀心中煩惱有無，為說對治，令證漏盡。次第如是。」（已上）</p>
            <p>今六通願約起化次第，然彼國人天起化亦與此界不同，宗家雲：「三明六通皆具足，憶我閻浮同行人。」既生彼國，自證妙果得快樂，憶念我宿世同行人，欲同得此樂，故以「宿命通」為初，先知自宿世事及有緣者；次以「天眼」見其住所，及彼苦樂事，聞其苦樂等音，以「他心通」知其心所欲根性，知根性故，以「神通」往而化之，使他「漏盡」，次第如是。</p>
            <p>然《華嚴》分六通說十明：一宿命智明，二他心智明，餘四通各分為二，身通為二：一名安住無畏神力智明，轉變自在，於十方界往來無礙，二名種種色身智明，能現種種諸身差別；天眼分二：一天眼智明，於現色像照矚分明，二盡未來際劫智明，了達未來死此生彼；天耳分二：一天耳智明，能聞遠聲差別；漏盡分二：一如實智明，證法實性，能盡諸漏，二滅定智明，了知三乘滅盡之法。（已上《章》〈十明門〉）今經六通亦通十明，故說「諸通明慧」，然為凡經故以六通為言，理實通明自在同《華嚴》。</p>
            <p>問：何故起六通願耶？</p>
            <p>解雲：見有國土，雖外色相具足，內無實德，神通不具。或雖少具而不全，故觸事致惑，二利有妨礙，故願言：國中人天，內外相應，外耀金色妙相，內具六通德，普度十方也。上二願誓外身相，已下六通願內德具足，可知。</p>
            <p>設我得佛.國中人天.不識宿命.下至不知百千億那由他諸劫事者.不取正覺.</p>
            <p>初得名者，一名令遠識宿命願，（法位、玄一、義寂、憬興、靜照、澄憲）二名宿命證明照了往事願，（智光、禦廟）三名宿住能憶願。（真源）今亦可名宿命智通願，以智為通體故，事謝於往目之為「宿」，往法相續名為「命」，照知無壅名「智通」也。</p>
            <p>次參考者，《唐》雲：「國中有情不得宿念，下至不知億那由他百千劫事者等。」</p>
            <p>《漢本》第五：「有來生我國者，皆自推所從來生本末，所從來十億劫宿命，不悉知念所從來生等。」</p>
            <p>《吳本》第二十二願雲：「令我國中諸菩薩阿羅漢，皆智慧勇猛，自知前世億萬劫時宿命，所作善惡，卻知無極，皆洞視徹知十方去來現之事等。」</p>
            <p>《宋本》第四願雲：「所有眾生，一切皆得宿命通，能善觀察百千俱胝那由他劫過去之事等。」（文）</p>
            <p>次所攝者，有說：國土功德攝也，《安樂集》下（二十六）引此六通願為彼土德，是其證也。</p>
            <p>今謂：菩薩功德攝也，經六通願成文為聖眾德故，願文六願並言「國中人天」，雲「國中有情」，又雲「來生我國者」，又雲「菩薩阿羅漢」故，可知。</p>
            <p>次辨願意者，此願有二意：自證、起化。</p>
            <p>靜照雲：「若識宿命，則不自高，憶念過去無諸功德，但依佛誓得生此國。」</p>
            <p>澄憲雲：「往生彼國土者，先知宿命，深仰佛德。」（已上望西所引）此約自證也。又澄憲雲：「不知宿命，故於善不進，於惡不恐，萬善懈怠，眾惡造作，只為不知宿業也。彼羅漢憶泥犁苦流血汗，福增見先身骨忽開悟，不知先生，母以為妻，怨養為子，父以為美食等，皆迷宿命事，著今世樂，忽聞本緣，皆生厭心者也。利生方便只宿世智，知其恩，濟度眾生，專知宿世行業，誘引之，聖教多其例。」（已上）此約起化邊，謂上仰佛德，下起攝化，由知宿世事故，此願含此二意。蓋以起化為正。憶我閻浮故，法藏菩薩見娑婆雜惡眾生不知宿命，故不進善，雜惡無端，故起此願，令自證、起化也。</p>
            <p>後解文者，「識宿命」者，知過去何事，謂自知過去八種、六種同行之事。（知自八種，知他六行）八種事者：一如是名，二如是性，三如是生，四如是飯食，五如是苦樂，六如是長壽，七如是久住，八如是壽限也。六種同行者：名、性、生、飯食四如前，五如是善惡，六如是壽命。又令他知己宿命，及令他知他宿命，又令余眾生展轉相知。二乘極遠知過去八萬劫事，菩薩所知無極也。</p>
            <p>「下至」等者，「那由他」，《應音》三（十右）：「正言『那庚多』，當中國十萬也。《光贊經》雲『億那術劫』是也。按《佛本行經》雲：一百千是名『俱致』，此當千萬，百俱致名『阿由多』，此當千億，百阿由多名『那由陀』，此當萬億。」此應上算。《琳音》一（八左）：「那庾多，古雲『那由陀』。《華嚴經》雲『俱胝』為『阿庾多』，又數中即是上等大數名也。」又《倫記》十一下（三十二）雲：「那庾多者，如數一十百千萬億，十億名『洛沙』，十洛沙名『俱胝』，十俱胝名『那庾多』。」（文）此亦當千億。《唐譯》雲「億那由他百千劫事」，《漢譯》雲「十億劫宿命」，《吳譯》（二十二）雲「知前世億萬劫時」，《宋譯》（第四願）雲「百千俱胝那由他劫」，皆是由數億異等，故致此不同也。</p>
            <p>今按：梵土算數以「那由多」為上等大數之際歟。一十百千萬億是數不難，積至幾億，以大數言之，故經論多以「那由多」言之而已，今此中百個千億也。梵文「億那由多」為初，「支那」後之，故《唐譯》雲「億那由多百千劫」，可思矣。</p>
            <p>然「下至」等者，《選擇》上（二十三左）：「經雲『乃至』，釋雲『下至』，其意如何？答曰：『乃至』與『下至』，其意是一。經雲『乃至』者，從多向少之言也；（上盡一形多，下至十聲少）釋雲『下至』者，下者，對上之言也。」次引六通及光明願雲：「是則從多向少、以下對上之義也。」</p>
            <p>望西依《集》，存從多至少義，引聲聞無數例雲：「以無數劫之多對那由他之少。問：若爾，何故不雲下至一劫等耶？答：既雲『那由他』，其一劫等理在絕言，此未決，學者思擇。有雲：以少為上，以多為下，從少之多置下之言。准下願雲『下至不照百千億那由他』，成就文雲：『或照二、三、四、五由旬，如是轉倍，乃至照於一佛剎土云云。』此義非也，違《選擇》故。」（已上望西）</p>
            <p>有雲：此二義中，前義為勝，彼光明願成文不可例，彼文多佛土次第顯彌陀光明，今就一人一佛土為言，引例不通也。蓋不雲下一劫等者，按《覺經》雲：「推所從來生本末，所從來十億劫宿命等。」《大阿》雲：「自知前世億萬劫時宿命，所作善惡，卻知無極等。」雲「推」、雲「卻知」者，十億及億萬劫為下，漸漸劫數至無數劫也，故並不言下至一劫等。何以百千億為下數者？准《小本》及《稱讚經》，十萬億土、百千俱胝那由他佛土為穢土迷境，境次相接，由此思之，今亦以百千億那由他為迷劫限，為下，故雲上無數、下至百千億云云。</p>
            <p>《略箋》、《會疏》、《梵響》、《義記》並從望西。</p>
            <p>《渧記》曰：「不明十通，唯說六通，是姑隨順凡情，故寄權門說，亦是同教一乘之施設也。雖然，正約就佛智，則本願一乘甚深廣大，故前五通願皆言『下至百千億那由他』，而以百千億那由他數為最下數者，意明微塵數不可說之數為要而已，是乃一乘圓頓法義，錐脫囊之說，可見。</p>
            <p>《華嚴》〈十明品〉雲：『爾時，普賢菩薩告諸菩薩言：佛子！菩薩摩訶薩有十種明，何等為十？此菩薩摩訶薩悉知三千大千世界眾生心念，所謂善心、不善心、無記心、廣心、噁心、狹心、勝心、順生死心、背生死心乃至諸雜處眾生心，如是等無量種種眾生心，悉分別知。如是等百世界、千世界、百千世界、億世界、百億世界、千億世界、百千億世界乃至百千億那由他世界廣說。乃至不可說不可說佛剎微塵數世界眾生，悉能分別知其心念。佛子！是為菩薩摩訶薩第一善知他心知明。佛子！菩薩摩訶薩悉知無量無數不可說不可說佛剎微塵數世界眾生，死此生彼，善惡諸趣，若好若醜，若垢若淨，若黑若白。乃至佛子！是為菩薩摩訶薩第二無礙天眼智明。佛子！菩薩摩訶薩憶宿命事，或自或他，悉能憶念無量無數不可說不可說佛剎微塵數劫事，如是生、如是姓名、如是食、如是苦樂，悉能了知。乃至佛子！是為菩薩摩訶薩第三深入過去際劫無礙宿命智明云云。』</p>
            <p>是乃以不可說不可說佛剎微塵數之數為所知、所見之境。今經亦爾，以百千億那由他為最下數者，意在不可說不可說佛剎微塵數之量為所知、所見而已。其至於百千億那由他已下之數則不論知不知，一乘極說義遠哉！然則百千億那由他之數言其少也，故黑谷以此文為從多至少之例。</p>
            <p>然《決疑抄》二（四十三）謬解此文，以百千億那由他為數極多，故勞釋耳！百千億那由他既墮數量，何極多義乎？言『上自不知不可說不可說佛剎微塵數劫事，下至不知百千億那由陀劫事也』，若如《決疑》解，則第十三願文如何消釋？文雲『壽命有限量，下至百千億那由他劫』等，此恐成有限量下至無限量之義，故非也。」（已上）</p>
            <p>又有說雲：「『下至』者，對上之言，近為上，遠為下。『那由他』者，彰其無量，謂上一劫，下至百千億無邊劫也云云。」此與《決疑》相似意別。</p>
            <p>《決疑》雲：「問：宿命等願中所言『下至』者是自少之多，何同第十八從多至少之義？答：不爾，彼亦從多至少，那由他者即是無數，謂舉數量顯非數量。此願意雲：於無數劫事若悉知為『上』，名『多』，若不悉知為『下』，名『少』，斯乃從多向少之義，故知亦同第十八願『乃至』。」（文）</p>
            <p>若爾，上不悉知無邊劫事，下至不知無數劫事，何為從多向少之義？壽命之願亦應雲：上從無量，下至百千億無數量，此多為上，少為下，故招此難。今不然，近為上，遠為下，故從一劫、二劫近，下至百千億無邊劫，故亦不違從上向下之義，壽命之願可准知之。此義意順諸經論，說宿命通多從近至遠之義也。</p>
            <p>上來三義各據一義，此願亦唯真非假，化土往生既說「其胎生者皆無智慧」，何得宿命智乎？可知。</p>
            <p>第六、天眼智通願</p>
            <p>設我得佛.國中人天.不得天眼.下至不見百千億那由他諸佛國者.不取正覺.</p>
            <p>初得名者，一名令天眼徹視願，（義寂）二名天眼證明偏見諸方願。（良源）今名天眼智通願。釋名如《影章》。</p>
            <p>《大論》二（二十一）：「問曰：神通、明有何等異？答曰：直知過去宿命事，是名『通』，知過去因緣行業，是名『明』；直知死此生彼，是名『通』，知因緣行業，是名『明』；直盡結使，不知更生不生，是名『通』，若知漏盡，更不復生，是名『明』。是三明大阿羅漢、辟支佛所得。」（文）</p>
            <p>淨影雲：通共凡，明共二乘，達唯佛，小乘智淺，故說唯三，佛菩薩通明自在，故說十通、十明，（《華嚴》）不說唯三。由此思之，今此中誓意通明不別說，通明難思，相攝無礙，故不別說。《吳譯》宿命通願（二十二）雲：「知宿命所作善惡」，是通明合說。釋言三明六通者，且准《觀經》耳。今此天眼非通途，下經說「五眼具足」，即此願所成，何同通途乎？思之。</p>
            <p>問：何故鼻舌身根不立通耶？</p>
            <p>《淨影章》引《華嚴》、《斷結》二經竟，釋言：「六通三乘共法，二乘之人鼻舌身根無有通義，為之不立。若於大乘不共法中，諸佛菩薩六根互用，一一根中具一切用，說通無過云云。」准此思之，下說道樹，明六根益，此義定有，今因順余方耳。</p>
            <p>次參考者，《漢》、《唐》同《魏譯》說，《吳譯》第十七天眼、天耳、神足三合成，《渧記》雲：「《吳譯》第二十二願合宿命、天眼、且合天耳。」（已上）《悲華》亦同。</p>
            <p>《宋譯》第五願雲：「一切皆得清淨天眼，能見百千俱胝那由他世界粗細色相等。」（文）</p>
            <p>今按：《吳譯》十七願言「令我洞觀徹聽，飛行十倍，勝諸佛者。」誓佛神通超于諸佛，非誓菩薩天眼等。其二十二願雲：「令我國中諸菩薩阿羅漢，皆洞視徹知十方去來現在之事者。」此乃誓菩薩天眼、天耳，合宿命通，故《渧記》為正也。</p>
            <p>次願意者，見或國土，肉眼昧劣，不見一紙之外，但緣目前，思從於此。（此澄憲語也。《俱舍》肉眼被障，細遠故不見）不見地獄重苦，勤修無勇；不見淨土勝樂，欣求念淡。（澄憲雲：「悲哉！不見地獄、餓鬼之苦果，不見父母、師長之受報，厭離心緩，報謝思怠。龍樹說地獄苦雲：『若見圖繪，聞他言，如是知時以難忍云云。』面見彼苦報，誰深信不恐乎！又經（《心地》）雲：『男女非聖無神通，不見輪回難可報云云。』孝子面見父母苦果者，甯甘哺安席，上求下化之要，厭苦報德之道，其唯在天眼照視者歟。」（已上））常耽皮膚粉紅，不知革囊臭穢，徒呼死灰飄煙，無照幽冥途況。名山靈蹤，虛恨絕目之濱，知識良友，鎮懷望河之思。（靜照雲：「諸眾生不見粗色迷遠近，不見細色而失因果，只悲北芒煙早滅，不見中陰魂獨逝。」）是故願言：我國人天，生得天眼，坐見十方嘉會，明照六趣升沈，如明鏡無心，妍媸自鑒。」（已上《會疏》）此言實快哉！今思此。</p>
            <p>《渧記》雲：「如《會疏》等，言願興由，約滅惡生善，厭苦欣淨，若爾，則非真土所得之益而已。今正約真土所得者，或有淨土，其土聖眾，雖有天眼，或見二千世界，或見三千世界，不能普見不可說不可說佛剎微塵數佛國；或有淨土，其土菩薩但雖得天眼，不能圓具五眼，是以殊興此願而已。故願成就文雲：『肉眼清徹，靡不分了，天眼通達，無量無限等。』得一天眼，則圓得五眼，是以能見塵數佛國，明照眾生死此生彼，濟生利物，常作佛事，是此願勝益也云云。」</p>
            <p>此評好矣，亦具二：約自證，供養諸佛等；約起化者，為濟度利生也。如理可知。</p>
            <p>後釋文者，「下至不見」等者，「天眼通」亦名「生死智通」，釋名如上。</p>
            <p>天眼所見有二：一見現在色像，二因現所見，尋見未來死此生彼。今「百千億」等亦含此二，就現境，龍樹雲：「二乘中，小聲聞不作意，一千界為通境，若作意者，見二千國土；大聲聞不作意者二千，作意者三千；緣覺小者，不作意二千，作意三千；其大者作意、不作意，皆見三千大千世界事；諸佛菩薩見無量世界事。」《義章》廿本（三十八）說十不同，可見。今此中意者，不問作意不作意，見百千億世界事，及見未來死此生彼，如因緣業行。</p>
            <p>「下至不見」等，准上三義可知。</p>
            <p>第七、天耳通願</p>
            <p>設我得佛.國中人天.不得天耳.下至聞百千億那由他諸佛所說.不悉受持者.不取正覺.</p>
            <p>初得名者,一名天耳洞聽，（義寂，諸師同之）二名天耳遠聞諸佛法音。（良源）今名天耳智通願。釋名如《義章》。</p>
            <p>次參考者，《唐譯》雲：「國中有情，不獲天耳，乃至不聞億那由他百千踰饍那外佛說法者。」《漢譯》第九「不悉徹聽者」，《吳譯》二十二願合說雲「皆洞觀徹知十方等。」《宋譯》缺之，《悲華》第六願。</p>
            <p>次願意者，見或國土，或雖見形色，不以天耳聞語言，縱生佛世，胡越隔境，不聞梵音，不聞故不能受持，苦轉因之無盡，況滅後乎！但慕鷲峰月，空待龍華春耳。或雖目擊道存，不聞多疑慮，不聞六道愁歎之聲，大悲心不增長，故願言：我國土者得天耳，上聽法聲皆受持，下聞苦聲增大悲也。</p>
            <p>澄憲雲：「此通至要，地獄眾苦之聲、餓鬼饑渴之聲聞之，鎮增大悲之心，乾闥、緊那之樂，神仙誦經之音聞之，常樂寂靜之洞，況諸佛說法，聞悉受持，菩薩對談，聽並渴仰哉！」（已上）</p>
            <p>此中亦含自證、起化二，可思矣。</p>
            <p>後解文者，「下至聞」者，此文意難消釋。</p>
            <p>一雲：「不悉」，「不」字可在「聞」上，然在下者，回文未盡。故《寶積》雲：「不獲天耳，乃至不聞億那由陀百千踰繕那外佛經法。」</p>
            <p>一雲：「聞」上亦可有「不」字，無者脫也，故《安樂集》（下三十）引此願言：「十方人天，來生我國，不得天耳通，下至不聞百千億那由他諸佛所說。」（已上）</p>
            <p>望西雲：「二解中，後義為正。《會疏》亦從之。（慈惠本亦「聞」上有「不」字）或可，『不得』之『不』流至『聞』，此中聞及受持有二，于中以聞為願體，故以聞系得天耳。聞者，由得天耳，故『不』字通『得天耳』及『聞』為誓，意雲：不得天耳，而下至聞百千億諸佛所說者，不取佛。然雖聞不受持，無聞之功，故雲『不悉受持』，可思擇」。《略箋》同之，《渧記》亦從之。</p>
            <p>今亦此義為勝，于佛說何須加減乎！其《安樂集》取意文，非現文，不為證。然天眼耳中，但舉上求，下化亦在此中，既雲「受持」，何無持說乎？《易行品》偈雲：「其生彼國，具天眼耳通，十方普無礙。」《義章》（四十六左）：「一切六趣眾生音聲、聖非聖聲、粗聲細聲、辨不辨聲、化非化聲、遠聲近聲，一切悉聞。」《探玄》十五（六）釋大自在聞雲：「十方中極遠者能聞云云。」大小不同有六，如《義章》說。（三十七）</p>
            <p>第八、他心通願</p>
            <p>設我得佛.國中人天.不得見他心智.下至不知百千億那由他諸佛國中眾生心念者.不取正覺.</p>
            <p>初得名者，一名明鑒他心願，（義寂，諸師同之）二名遍知眾心。（良源）今名他心智通願。釋名如《義章》。</p>
            <p>次參考者，《唐譯》雲：「無他心智，乃至不知億那由他百千佛國土中，有情心行者等。」</p>
            <p>《漢本》七雲：「不悉知他人心中所念者等。」（文）</p>
            <p>《吳譯》第十願言：「令我國中諸菩薩、阿羅漢，皆同一心所念，所欲言者，豫相知意等。」（文）</p>
            <p>《宋譯》第六雲：「一切皆得他心通，善能了智百千俱胝那由他眾心心所法等。」（文）《悲華》第七。</p>
            <p>次願意者，見或國土，雖耳目利，暗他心故，恐怖聚身，侍養背情，以惡為善，以善為惡，是以立此願。</p>
            <p>澄憲雲：「世俗猶以知他心為要，況出世利物乎！寶女摩衣知情，阿難無違佛心。奉父養母，以從氣色為先，朝三暮四，以葉民心為要。況掩鼻殺寵姬，捕蜂戮愛子。（《會疏》雲：「見捕蜂疑孝情，嫉飲書戮愛妾。」）不知咲是瞋，不測親反疏。（或以忠為佞，有殺範僧之類，或以諂為信，有妄寵西施之惑）皆是不知人情之過也，何況利生方便之道哉！」此亦含二，可知。</p>
            <p>後解文者，「下至」等者，上、下如上，亦可上知佛菩薩心，下知十方國眾生心念也。二乘但知凡夫、小聖粗心，不能知細，諸佛菩薩所知微細，乃至佛心亦能知之。安養菩薩亦複如是。</p>
            <p>望西引《俱舍》明他心智所取之相，雲：「彼土新生人天，未登聖位，所得他心智可是有漏？若是凡夫，何知佛心？不上緣故；若是有漏，何緣無漏？非同類云云。」</p>
            <p>今謂：望西徒局性相，未知他力弘願宗致，嗚呼！何謂乎！若夫如義，國中人天是乃凡者，何由得知上則微塵佛剎、下則百千億那由他佛國中眾生心念耶？無學猶不能知一切眾生心念，況凡夫乎！而今願言「知百千億那由他眾生心念」，明知國中人天者，智慧高明、神通洞達、因果不二大菩薩，故上不可說、不可說剎塵數，下百千億那由他諸佛國中眾生心念，無一不知矣。</p>
            <p>《華嚴》〈十明品〉雲：「此菩薩悉知三千大千世界眾生心念，所謂善心、不善心、無記心、廣心、狹心、噁心、勝心、順生死心、背生死心、聲聞心、緣覺心、菩薩心、及三行心，天心、龍心、夜叉心、乾闥婆、阿修羅心、迦樓羅心、緊那羅心、摩睺羅伽心、人心、非人心、地獄心、畜生心、餓鬼心、閻羅處眾生心、諸難處眾生心。如是等無量眾生心，悉分別知；如是等百世界、千世界、百千世界、億世界、百億世界、百千億世界，乃至百千億那由他世界廣說，乃至不可說、不可說佛剎微塵數世界眾生，悉能分別知其心念。佛子！是為第一善知他心智明。」（文）</p>
            <p>與今文相映，可解矣。凡生報土者，皆由本願力，速超證無上正道，何處有新生人天乎？（已上《渧記》）</p>
            <p>大小不同有七，如《義章》（三十七左）。雲何知能一切眾生，心心所法，悉如實知。然有部但知他心，不知其所緣，成實及大乘許亦兼知所緣焉。《佛性論》三（十一）雲：「以天眼、天耳為知他心方便，天眼見心孔內水色知他心。」《魏》、《唐》兩譯次第亦同之。</p>
            <p>「心念」者，兼心心所，故《異譯》雲「知心心所法」。</p>
            <p>第九、神足智通願</p>
            <p>設我得佛.國中人天.不得神足.於一念頃.下至不能超過百千億那由他諸佛國者.不取正覺.</p>
            <p>得名者,一名神足迅速願，（義寂，諸師同之。）二名神足隨念願。（良源）今名神足智通願，亦名神境通，亦名如意通。釋名如上引。</p>
            <p>《大論》雲：「如意通有三種：能到、轉變、聖如意。能到有四種：一者身能飛行，如鳥無礙；二者移遠令近，不往而到；三者此沒彼出；四者一念能到。轉變者，大能作小，小能作大，一能作多，多能作一。種種諸物皆能轉變，外道輩轉變極久不過七日，諸佛及弟子轉變自在，無有久近。聖如意者，外六塵中，不可愛不淨物能觀令淨，可愛淨物能觀令不淨，是聖如意法，唯佛獨有，是如意通云云。」</p>
            <p>次參考者，《唐譯》雲：「不獲神通自在波羅蜜多，於一念頃不能超過億那由他百千佛剎者等。」（文）</p>
            <p>《漢譯》第八：「國中人民不悉飛者等。」</p>
            <p>《吳譯》十七願言「飛行」者約佛，非所化也。按：第十三供養十方中兼飛行。</p>
            <p>《宋譯》第三：「得大神通，經一念中，周遍巡曆百千俱胝那由佗佛剎，供養諸佛，深植善本。」（文）此亦供佛、神足合說。</p>
            <p>次願意者，見或國土，雖天眼徹視，天耳遠聽，身欲至時，或不如意，山川隔絕，海陸途塞，蒼蒼圓蓋，唯為瞻望，赫赫寶剎，虛仰嘉名。或托風帆，涉萬里之鯨波，楹頎軸摧，葬身於魚腹中；或駕車馬，跋千里之鬼關，途窮力盡，喪命於虎口間。鄉里妻孥為之號呼，旅寓客魂緣之斷腸。如是不快之事，亦幾許哉！為之立此願。（已上《會疏》）此願亦具二意，如理思焉。</p>
            <p>後解文者，「於一念頃」等者，二乘欲至遠處，多時乃到，諸佛菩薩一念能至十方世界，亦安住一土，十方俱時現。《論》四種菩薩神通，可合考。大小不同如《義章》（三十五右）。</p>
            <p>望西引《俱舍》，神境有三：（神通二：化、行。化有二：即質化，離質化也。行有三云云。《俱舍》三是也。其即質化《義章》雲「變化改換」是也，）一運身通（乘空行，猶如飛鳥），二勝解通（極遠方，作意思惟便能速至。），三意勢通（極遠方，舉心緣時，身即能至。）</p>
            <p>光引《婆沙》雲：「有說：異生成一，謂運身；二乘成二，除意勢；聲聞運身；獨覺勝解所顯；佛具成三，意勢所顯。」（已上）</p>
            <p>《略箋》引《大論》為好云云。文言：一念頃知，得佛意勢通也。望西論新生、舊住之勝劣，雖願力所成，而有勝劣。又論生得、修得，彼土任運生得，而華合之障未除，無見佛聞法之作者。他流學者未曾辨真化二土，故致此迂會耳。以今家言之，則若約化土，可有勝劣及華合義，而今五願願正約真土，故一一以百千億那由他為最下數。然則新舊平等平等，何勝劣、華合之義之有也？「下至」文亦含至六趣，「超過」等者，理實超過無邊佛國，故經說言「一食之頃，往詣十方無量世界」，此願所成也。所以至十方，為施作佛事（供佛、聞法、度生）故。《宋譯》說供佛植善，（文雲：「供養諸佛，深植善本」（文））此意也。偈雲：「神變及心通，亦具宿命智。」三願合成。</p>
            <p>第十、漏盡通願</p>
            <p>設我得佛.國中人天.若起想念.貪計身者.不取正覺.</p>
            <p>初得名者，一名漏盡通願，（淨影，憬興同之）二名令不起漏染願，（義寂雲：「此是漏染不起，非是漏盡通，此必從修而得，不通生得故。前五通者，皆通生得及修得，此中所說多是生得故。」靜照大同，澄憲依用之。）三名無貪著願，（法位、玄一）四名離諸妄想薩迦耶等願，（智光）五名離諸妄想願，（真源）六名不貪計身。（惠心）今名漏盡智通願。</p>
            <p>釋名者，結患斯已稱曰「漏盡」，於此照知無壅名「漏盡通」。若依小乘，無學聖智慧盡諸漏，（見思）故名「漏盡智通」。（此從能立名）知他漏盡，亦名「漏盡通」；（此從境立名）若依大乘，五住共盡，契證二空，亦知他漏盡，名「漏盡通」也。然了惠雲：「今漏盡者，約四住盡云云。」此誤矣。</p>
            <p>次參考者，《唐譯》雲「起於少分我、我所想者等。」（文）</p>
            <p>《漢本》第十：「有愛欲者等。」</p>
            <p>《吳譯》第十一：「令我國中菩薩阿羅漢，皆無有淫泆之心，終無念婦女意，終無有瞋怒愚癡者。」</p>
            <p>《宋譯》第二願雲：「遠離分別，諸根寂靜等。」應是見修惑。一義以第七願為漏盡願者，未可也。《宋譯》六通者，漏盡、神足、宿命、天眼、他心次第，此從一切法滅盡三昧起宿命通，以天眼知他心故，天耳一通分置之二十二願隨意聞法中，故漏盡為初，非第七願也。</p>
            <p>又如《魏》、《唐》兩本，宿命、天眼、天耳、他心、神足、漏盡次第，先得宿命知速生，以天眼耳見聞十方，神足往化，常處人法二空故。</p>
            <p>次願意者，見或國土，雖五通具足，未盡諸漏，故濫起執，如迦毗羅；或雖諸通暫如意，終歸墜落，猶如達多藍弗，神通終失於飲唾，退於禮足，故起此願。</p>
            <p>然諸師中淨影、憬興判為漏盡通，義寂不判為漏盡通，但為漏染不起。澄憲用義寂，斥憬興雲：「漏盡通是無學所得，豈生極樂者皆忽無學聖哉！九品階級大以相違歟云云。」</p>
            <p>望西雲：「似生得者，顯速疾故也云云。」</p>
            <p>今謂：諸師所判但是化相，未知真土不可思議，暗願力攝生，故為此誤。彼土通力所有功德，悉皆彌陀願力所為，非修得而得修得用，生得而成修得，豈可思議乎！何者？初生速滿足一切菩薩無量行願，五住惑頓盡，豈但不起漏染乎！故經言：「長與道德合明，永拔生死根本，無複貪恚愚癡若惱之患。」又說：「生身煩惱二餘俱盡。」非漏盡而是何？又至擬議漏盡速遲，則如有說好堅樹喻以辨斥。（《會疏》四（六十一））</p>
            <p>是故今為漏盡通願，願有次故，順經文故，順釋家故。上列五通，次有此願，列次豈非漏盡乎？故《易行品》偈前贊五通，次雲：「生彼國土者，無我無我所，不生彼此心，是故稽首禮。」（文）《大經》歎聖眾德神通無礙等，次開其神通自在，用為供佛度生，文雲：「常宣正法，隨順智慧，無違無失，於其國土，所有萬物，無我所心，無染著心，去來進止，情無所系，隨意自在等。」是此願成就也。</p>
            <p>巒師贊雲：「安樂佛國諸菩薩，夫可宣說隨智慧，於己萬物亡我所，淨若蓮花不受塵，往來進止若泛舟，利安為務舍適莫，彼己猶空斷二想，燃智慧炬照長夜，三明六通皆已足，菩薩萬行貫心眼。」（文）是已以此文為漏盡明證。西河《集》下（廿八左）亦引此贊，證六神通自在。</p>
            <p>又《事贊》雲：「到彼華開入大會，無明煩惱自然亡，三明自然乘佛願，須臾合掌得神通。」《悲華經》雲：「人天無別，皆得六通，乃至解無我及無我所。」經釋誠文，無可加焉。</p>
            <p>然憬興《疏》第十、第十一分體位。了惠破雲：「此釋未了，得體入位，入位得體，不可別立云云。」</p>
            <p>師說雲：「願相已列六通，何與十一願混說耶？究義第十、第十一其相似，《宋譯》分安二處，為防此惑也。（漏盡安于五通初，分十一為二分，正信位及大寂滅海。）」</p>
            <p>後解文者，「想念」等者，《唐譯》第十一願「起於少分我、我所想者等。」《悲華》第九曰：「眾生悉解無我及無我所」，此舉見惑攝思惑。《漢譯》（第十三）雲「有愛欲者」，《吳譯》（第十一）雲：「無有淫泆之心，終無念婦女意，無有瞋怒愚癡。」此舉思惑也。</p>
            <p>然此釋家有二途，一雲：准諸譯，是人執也，謂「想念」者，即見惑也，「貪計身」是思惑也，（貪表修惑）或「貪」思惑，「計身」見惑。（「身」言表我、我所。智光雲：「無起妄想念貪瞋等，計我我所。」）雖見思異說，俱是人執也。（已上了惠）</p>
            <p>一雲：于諸法妄取著，念念不斷，名「想念」，是所謂法執也；于自身妄計執，愛憎違順，是名「貪計」，是所謂我執也。斷人法二執，是名「漏盡」。（《會疏》）</p>
            <p>今按經成就文：「於其國土所有萬物，無我所心，（見惑）無染著心，（修惑）乃至無所適莫，無彼無我，無競無訟。」言「所有萬物」似法執，而巒師《贊》為人執，故雲「於己萬物亡我所」，故知非法執，以所有萬物為己所有，故我所也。言「想念」者，於己所有法，起彼此想不休，是言「想念」，故巒師以為彼己二想，於己所有萬物，無適莫彼我想，（我所，人空）又不貪著我身，（是我見，亦人空）故言「不起想念，貪計身者」也。故巒師雲：「舍適莫彼己，猶空斷二想。」以之言之，前解為勝。我空處即有法空，理實人法二空深悟入。何以知之？下文雲：「長與道德合明，永拔生死根本，無複貪恚愚癡等。」又雲：「知一切法皆悉寂滅，生身煩惱二餘俱盡。」（文）</p>
            <p>《略箋》：「此文雖無漏盡之詞，其義自明也。既不起想念、不計身，具縛凡夫得生彼土，則起惑緣缺，不生煩惱，例如聲聞得生，不生二乘之心。經曰：『智慧高明，神通洞達等。』豈非漏盡乎！云云」</p>
            <p>此釋比望西則尚勝，然不辨別真化二土，未盡理也。</p>
            <p>《梵響》開為二願，「此願順二乘斷見思得漏盡假說耳，非實漏盡，但能土德伏耳。正至次願，斷所知障，到大涅槃，無明永盡，名大乘真漏盡也云云。」</p>
            <p>《義記》雲：「『想』是執取相，是思惑，『貪計』是計名字相，見惑也，然非但見思，無明亦斷，報土眾故唯約通說，故雲見思。乃至此願為真，則無明漏盡，為假則見思漏盡，不了佛智，故同約無明漏盡。經無現文，如何？答：興師約二障解，其所知障是法執惑，塵沙迷事劣慧為體，非通惑明矣。若謂別惑，即無明也，故雲而已。又若不爾，次雲滅度，亦二乘果乎？若是為大滅度，何非無明漏盡？思興師分科，最得其旨云云。」</p>
            <p>此兩義雖有少異，並依憬興，於漏盡分二願，此義難思。</p>
            <p>《渧記》雲：「諸師或為漏盡願，或不約漏盡，今約漏盡為正。此亦有異說，或為見思漏盡，或為二障漏盡，今見思漏盡為正，順異譯經故。隨順凡情，寄顯權門，而說六通，不明十通故，順顯文故。何者？《唐譯》雲：『起於少分我、我所想等』，《漢本》說『有愛欲』，《吳譯》說『皆無有淫泆之心等』，《宋》說『遠離分別』，是乃《唐》、《宋》兩譯約見惑盡，《漢》、《吳》兩譯約思惑盡，異譯互顯，示見思漏盡義，無有無明漏盡義者，蓋隨順凡情，而願六通故也。是以今經顯文謂『想念』、謂『貪計』，並非所知障無明之名言而已。惟夫今日凡情皆能知見思煩惱之可怖畏，而不知塵沙無明之為惑，故且順凡情，而起此順，言『想念』、『貪計』，見思漏盡明矣。『想念』是思惑，『貪計身』是其見惑，是正約經顯文之義也。雖然，克實則真實報土土德之所令然，何止見思漏盡也耶？所有塵沙無明亦盡，是以得必至滅度願益而已。由是思之，其無明漏盡之義，至次必至滅度之願而極成矣。今姑順凡情，寄顯權門，願六通故，約見思漏盡而立誓，可知。乃至此願真假兼願，順凡情故名『漏盡通願』，次下必至滅度唯真實，故其真土德相至次下顯之，是以二願其義自別，不可言開一願也。是故今家以第十一願名『必至滅度願』，不名『漏盡通願』，此意也。</p>
            <p>問：此願通真假，則約真土邊，憬興二障漏盡之義何不用之？</p>
            <p>答：順異譯故，寄權門故，順顯文故，不約二障漏盡也。蓋是法藏大悲，欲引凡小生真實報土，姑約權小名數，而願見思漏盡而已。然約二障漏盡而解者，非止不順異譯及經顯文，亦恐非法藏願意也。《義記》依順師者，未穩矣。」（已上）</p>
            <p>今謂：《渧記》所解盡理，雖然，猶似局通途法相，法藏豈可依見思、塵沙、無明之次第願乎？除一障即一切障消除，何局此土斷惑之法相乎？況六通願者，滅度之別相，是故其所證但是必至滅度耳。舉知其所離之漏盡邊而合五通，故知此願亦唯真非假也。執障差別如《法苑》〈二執章〉。</p>
            <p>第十一、必至滅度願</p>
            <p>設我得佛.國中人天.不住定聚.必至滅度者.不取正覺.</p>
            <p>初得名者，一名令住正定聚願，（義寂、法位、玄一、真源同之。感師、靜照、澄憲大同，但是就正定聚一邊立其願名也。）二名住正定聚必至菩提願，（智光、良源）三名得漏盡樂願，（憬興，此分體位，如上所辨。）</p>
            <p>今家立名有四：一名必至滅度願，二名證大涅槃願，三名無上涅槃願，四亦可名往相證果願也。</p>
            <p>高祖所判專約究竟，與他師不同。今謂：諸師名正定聚願者，雖依願成就文，而未盡願意，今家獨約究竟者，顯此願本意，何者？此願顯文雲「國中人天」，則約彼土益，雖正定、滅度二益，而正定即滅度，因果不二妙證也。下經文說菩薩德雲：「佛眼具足，覺了法性。」又雲：「從如來生，解法如如。」又雲：「究竟一乘，至於彼岸。」此等諸文，正定即滅度之義，故知立願本意在於必至滅度，若但名正定聚之願者，不足顯此義也。又約密益，則正定聚是第十八願不退而正因決定之位也，然則此願唯以「必至滅度」為願體。高祖願名太盡願意矣。</p>
            <p>明所攝者，師說言：「即是國土功德也。《論》雲『清淨功德』，即涅槃純淨德故也。古來准淨影，為攝眾生之願者，唯迷『國中人天』語，未詳願意，到願土則速證無上涅槃，故曰『往相證果之願』，豈非國德乎！分證而出真佛土者，以國德攝歸佛德，真實智慧無為法身故，光明壽命之願；以佛德收入國德，則唯一證果，即必至滅度之願也。《廣》、《略》二書，遮照兩門，宜思准之。」（已上）</p>
            <p>今謂：安樂自然德敢聽命，然安樂自然德使引至滅度，其能至者是何？成就文言「生彼國者」，《唐譯》雲「彼國眾生」，是乃指獲得往相信樂者，不爾，則不可言「往相證果願」。今此願者，顯得往相信行者之證果，故言攝菩薩功德。其義如上所辨。</p>
            <p>次參考者，《唐譯》雲：「國中有情，若不決定成等正覺，證大涅槃者，不取菩提。」（文）</p>
            <p>《漢本》第十一雲：「我國中人民，住止盡般泥洹等。」（文）「住止」者，至義。「盡」者，究竟義、無上義。「般泥洹」，此翻「滅度」，此中不明定聚者，非願正意故，諸師立名於是未盡也。《吳譯》、《悲華》無此願。</p>
            <p>《宋譯》分為二願，第七願「一切皆得住正信位」者，即是住正定聚也。菩薩入初地，信力增上故名也。生彼國則十地願行自然彰故。又第八願雲：「所修正行善根無量，遍圓寂界而無間斷」者，即是必至滅度也。「所修正行」者，地上所修，能與真如相應，故曰「正行」。其行非一，於滅度界裏無不遍至，此明無作妙行。又可，前願未證淨心菩薩，後願淨心與上地，畢竟逮得寂滅平等法，故曰「遍圓寂界而無間斷」。</p>
            <p>《蹄涔記》第二（四）引約現益，今二願俱為當益。《渧記》以《宋譯》二文不肯為十一願也。</p>
            <p>次願意者，上誓所具德，此願能具體。見或國土，或有墮二乘地者，或雖不墮二乘地，有地位不同，不能進至菩提，或業系猶未盡，墮回伏之難，故願言：生我國者，決定速得成就阿耨菩提也。（《論注》下引此願，證速證菩提，可見。）三界業系畢竟不牽，不斷煩惱得涅槃者，此願意也。</p>
            <p>願成文如《廣》、《略》二書引。</p>
            <p>《如來會》雲：「若不決定成等正覺，證大涅槃者，不取菩提。」</p>
            <p>（《六要》雲：「《如來會》言『決定』者，正定聚也，『成等覺』者，是顯必至滅度之意云云。」新譯「等正覺」即舊譯「等覺」也，故今家偈雲「成等覺」，又雲「正定聚、等正覺一位」。然《抄》主不辨別新舊異，而以《唐譯》「等正覺」為極果義，以「決定」言配「正定」者，恐未詳矣。《唐譯》十號中，「等正覺」雲「正等覺」，此乃果號，呼曰「正等覺」，不名「等正覺」，故知《鈔》主混為一而已。等正覺、正定、不退名異義同，故《末燈鈔》雲：「得信心之人，必住正定聚之位故，言『等正覺之位』也。乃至其名雖異，然正定聚與等正覺乃同一義、同一位也……」亦言此「住正定聚」為「成等正覺」也。然有解順《六要》，以「決定」言為正定聚者，未詳，與《魏本》「必」字同，今移之於上，貫「等覺」、「涅槃」二。又定聚廣通大小，簡其小故言「等正覺」，彼所無故。滅度亦有大小，簡小滅度更加「大」字。以此義故，高祖引顯《魏譯》文，偈曰：「成等覺證大涅槃，必至等。」）</p>
            <p>今此《魏本》雲「不住定聚，必至滅度」者。高祖釋多以《唐譯》助顯之，學者夫宜順此規焉。</p>
            <p>次解文者，「國中人天，住正定聚」者，有解雲：「法界同生人者，即是國中人天也，在盡十方無礙光中故，信心不退故。」（《梵響記》）</p>
            <p>今謂：此義不然，若以法界同生為國中人天者，前後願文「國中人天」之語不止一二，皆豈約此土耶？若約此土者，此土行者悉皆金色乎？無有好醜乎？神通自在乎？彼「國中人天」之語不可言通此土，決是約彼土為言。彼既爾，何十一願「國中人天」之語但可約此土乎？明知「國中人天」者，指極樂國中人天耳。有解乃泥於今家正定聚為現生不退之密意，而致此謬解耳。</p>
            <p>今詳祖意，正定聚益通此、彼二土，此土正定聚是密益，彼土正定聚是其顯益。何以知者？《證卷》引《淨土論》曰：「莊嚴妙聲功德成就者，偈言：『梵聲悟深遠，微妙聞十方』故。此雲何不思議？經言：若人但聞彼國土清淨安樂，克念願生，亦得往生，即入正定聚。此是國土名字為佛事，安可思議！」（已上）施訓點曰：「克念願生者及亦得往生者，即入正定聚。既用相違釋，克念願生者，此土願生者，（信心歡喜念佛眾生）入正定聚也；亦得往生者，已生彼國者，亦入正定聚也。『入正定聚』句通上二，故知正定聚通此彼二土。」《三經往生文類》亦同之。</p>
            <p>又願成就文「生彼國者」句，顯文已往生彼國者，雲「生彼國者」。祖訓欲生彼國者，此亦通此彼二土。此土正定聚是經密益，乃是從因向果之正定聚，正因決定之位故，顯光明攝取益故，通第十八願成不退也；彼土正定聚，是從果向因，而正定即滅度，謂臨終一念夕超證大般涅槃，而現因門莊嚴淨土主伴差別。《釋摩訶衍論》所謂正定聚，從佛果至十地三賢，皆名正定聚。淨土正定聚亦然，或現十地三賢等，其體必至滅度，但是一涅槃界之示現差別耳。約一法句，則十地三賢當相即是真實智慧無為法身也，是名從果向因正定聚。有此義故，成就文不言「必至滅度」，但說「皆悉住於正定之聚」，巒師以為「大會聚門」，亦此位也。今依願顯文，彼土正定聚為正意，正定即滅度故，正定體即是涅槃，是故但名「必至滅度願」，不名「住正定聚之願」者，此意也。</p>
            <p>《證卷》曰：「顯真實證者，則是利他圓滿之妙位，無上涅槃極果也，即是出於必至滅度願，亦名證大涅槃之願也。然煩惱成就凡夫，生死罪濁群萌，獲往相回向心行，即時入大乘正定聚之數。（現生因決定位）住正定聚故必至滅度，必至滅度即是常樂。」乃至引《魏》、《唐》兩譯必度因願成就證誠證果，又引「自然虛無文」及「妙聲功德」、「眷屬功德」注文，此乃正定即滅度義，可知。</p>
            <p>然有說雲：「《證卷》『利他圓滿之妙位』者，指願文正定聚也，『無上涅槃之極果』者，指願文滅度也，因果並是願文所誓，而彼國中所得證也。故初標出彼土因果二位，而至於下文，乃引因果二位之經釋，是乃依今願顯文立彼土正定聚，而其正定即是滅度，一位即一切位，諸位淺深莫不究竟，因果不二，諸位鎔融無礙，故名曰『利他圓滿妙位』也等。」（《渧記》）</p>
            <p>今謂：此釋難思。若為現生密益者，今家不共義也，謂正定即不退，故《小經》及《易行品》說「現生不退」。高祖依之，第十八願成文成「一念往生便同彌勒」之義。既現生不退，則正定豈不現益乎？是故《魏》、《唐》合考，成現生正定聚之義，何者？此願以必至滅度為願體，住正定成之因，即往相信行（十七、十八）決定位，正因已決成當來必至滅度妙位。高祖云云。</p>
            <p>何以知正定是因決定？</p>
            <p>解雲：願成文「其有眾生，生彼國者，皆悉住於正定之聚等。」《唐譯》雲：「彼國眾生，若當生者，皆悉究竟無上菩提到涅槃處。何以故？若邪定聚，及不定聚，不能了知建立彼因故。」《魏譯》不言「若當生者」等，但舉邪、不定、定簡之，此成別意，又似為當益。然以《唐譯》來求通現益，何以爾者？《唐譯》先舉當果，次舉非因，翻顯正因，謂無上涅槃何以得至，現能了知建立無上涅槃因，住正定者，而當生時究竟無上菩提，若現邪定、不定，不能了知彼涅槃因者，不住正定，故不能至彼涅槃所也。以此義故知今正定聚是現益正因決定相，（信行）故「至心信樂願」為正定聚機，邪定、不定為十九、二十機者，亦據此別途，應知。</p>
            <p>《一多證文》釋「即得往生」，引《魏》、《唐》願文竟雲：「釋迦如來說此願言：『其有眾生止及不定聚。』此等文之意，乃表『設我得佛，若國中人天不住定聚，而必至滅度者，則我誓不成佛』之誓願也。」又曰：「是誓以『若我成佛，國中有情，若不決定成等正覺，證大涅槃者，則我不成佛也。』釋迦如來為五濁之我等，說法藏菩薩如斯之誓，其文之意是謂：夫有眾生，欲生彼國（當生彼國），皆悉住於正定之聚，何以故？彼佛國中無諸邪聚，及不定聚。」觀此二尊之言，往生者，以正定聚之位，謂之住不退轉，定於此位故，必至無上大涅槃（《唐譯》雲「無上菩提到涅槃處」，《魏譯》「彼國」）之身，故亦言『成等正覺』（《唐譯》願文），亦雲『至阿毗跋致』，言曰『即時入必定』（《易行品》）。又《未燈抄》雲：『得信心之必住正定聚之位，故言等正覺之位也。』《大無量壽經》以攝取不舍之利益名『正定聚』，《無量壽如來會》言『等正覺』。其名雖異，然正定聚與等正覺者，乃同一義、同一位也云云。」</p>
            <p>以此等祖語，可研尋矣。然正定聚通大小，故《唐》簡言「成等正覺」，滅度亦通，故《唐》揀加「大」字，是以高祖助成，可知。</p>
            <p>若解「正定聚」名者，「聚」是聚類義，往生人為三類，故名為「聚」也。</p>
            <p>「正定」，師說有三解：</p>
            <p>一約因果相望，謂如來願力建立涅槃正因，名「正」，由了知其正因，而當果決定無違，名「定」，大信大行既決定，應必至無上涅槃人，名「正定聚機」也。</p>
            <p>二約行信相望，謂第十七願往相大行名為「正」，第十八大信說名「定」，此乃選擇本願行信名為「正定」，得此行信之人，名「正定聚之機」。</p>
            <p>三約自類相望，謂簡邪雜之行故（十九）名為「正」，簡自力念佛之不定（廿願）故說名「定」，決定往生正業之人名「正定聚之機」也。</p>
            <p>此三義中，第二義選擇本願行信涉入於第十一願，說住正定聚也。</p>
            <p>今謂：依高祖意，因果相望為本義，曰：「定於此位者，必至無上大涅槃之身，故亦言『成等正覺』云云。」（《一多證文》、《末燈》同之）可准知。此之正定或名「不退」，或名「等正覺」等，至德尊號具種種德回向，故有此異名，了知正因，則來果決定，故名「正定」；得橫超金剛信，故名「等正覺」；蒙光觸，故此心不退菩提，故名「不退轉」，亦名「阿毗跋致」等；以信心歡喜，故為「歡喜地」；以一生頓契，故為「便同彌勒」。其體唯一句名號功德耳。</p>
            <p>「必至滅度」者，「滅度」者，梵言「大般涅槃那」，此翻「大滅度」。《肇論》雲：「滅度者，言其大患永滅，超度四流也。」《疏》雲：「分段、變易為大患，欲、見、有、癡為四流。」又雲：「涅槃，唐雲『圓寂』，謂四德已備曰『圓』，三障已亡曰『寂』，即第一義真，該通空有，佛性是也。」（文）</p>
            <p>《證卷》曰：「必至滅度即是常樂云云」</p>
            <p>「必」者，決定之義，不得此因，則進退不定。因已決定，來果不違雲「必至」。故《唐譯》雲「決定」等也。</p>
            <p>望西雲：「『必至』之言通退、不退，如雲煗必至涅槃者，非是不退，『正定』之言必在不退，成佛即是不退之功，一切名目不可具名故，今從本偏名『正定聚願』而已。」（文）</p>
            <p>今謂：未詳也，此願「必至」何例煗必至涅槃乎？今「必至」者，願力自然之令然，決定至涅槃，何言非不退乎？雲何至滅度？謂《唐譯》「到涅槃所」，即是至滅度也，涅槃處者，謂極樂無為涅槃界。今經言「生彼國者」，所謂涅槃處故。《略書》標無上涅槃願成就文，引「生彼國者」等，當知：苟生彼國者，無不至涅槃，高祖曰：「不斷煩惱得涅槃，斯示安樂自然德，應知。」</p>

            <!-- " " " " " " " " " " " " " " " " " " " " -->

            <h5>佛說無量壽經甄解(七)</h5>
            <p>第十二、光明無量願</p>
            <p>設我得佛.光明有能限量.下至不照百千億那由佗諸佛國者.不取正覺.</p>
            <p>初得名者，一名得勝光明願（義寂），二名自身光無限願（法位、玄一），三名光明遍照無數（良源等）。今家名光明無量願者，本順願文。若依《漢譯》，可言光明勝過願。</p>
            <p>次明攝屬者，佛功德中有七，（師說：前言八，加三十三、五，後言有六，除此二。）謂十二、十三、十七、十八、十九、二十、三十三，光明、壽命尤居其初，即是唯佛自境界，彌陀以此為攝物之張本，是謂方便法身別德，此之二願成處，即六字嘉號也。使眾生聞此號者，良由諸佛咨嗟願力，從此咨嗟，方達第十八願海，念佛成佛。若其眾生情習而不能入於此者，或入二十，或入十九，是方便之所由設也，從此方便而遂轉入第十八願，是以故亦在佛功德攝。若依《論》主，三願以成佛三業功德（平等智光為意業功德，無量壽法身為身業體，名號說法音聲即口業功德），乘此三業，顯不虛作住持功德，即第十八願也。為不速入此功德寶海者張十九、二十願綱，此亦為成不虛作之方便已耳。三十三願光明無量德用，故異譯及成就文帶其德說。三十五願是念佛往生益相，亦為佛德。卷而收之，唯是真實四願，加之菩薩功德（必至滅度願，師說為國德），以為五願建立。又略攝之一，第十八願為本（如《涔記》）。若約眾生，自第十八而之十二、十三，故曰「信心為本」；若約佛，自十二、十三而之十七、十八願，故曰「光明壽命誓願為大悲之本」。今顯佛功德，故十二、十三為先，此意也。（已上全承師說）。</p>
            <p>次願意者，上雖誓國德及菩薩德，而無佛德，則無知所從，是以立方便法身願，二淨三嚴，悉以真實智慧無為法身為其體，故眾生得此為滅度而神通無礙。國以入此，則無三惡趣，即無量光明土，其使攝歸者何？謂十七、十八是也。第十八願關涉光壽，故無邊光明攝取眾生，令住正定至滅度（實壽，滅體），三種莊嚴並是盡十方無礙光如來也。然一一誓願為眾生，故以國土為先。若約體德言之，以佛功德為先，故龍樹先贊佛德，次贊菩薩德，以之為「無量力功德」，可知。</p>
            <p>然真實五願中，光壽二願至要也，故今家以此二願立為「真報佛土」。《廣本》第五雲：「謹按真佛土者，佛者，則是不可思議光如來；土者，亦是無量光明土也。然則酬報大悲誓願，故曰『真報佛土』。既而有願，即光明、壽命之願是也等。」次引因願成就經文，可見矣。</p>
            <p>《唯信文意》雲：「從此一如（法性法身）顯形，謂之方便法身，其相即是法藏比丘發起不可思議之四十八願，此誓願之中，光明無量之本願，壽命無量之弘誓，其相貌者，世親菩薩名之謂『盡十方無礙光如來』，此如來是酬報誓願之業因，故稱『報身如來』，即是『阿彌陀佛』也。從此報身顯現應化等無量無數之身，於微塵世界放無礙之智慧光，故名『盡十方無礙光佛』。光明之相，無色亦無形，即與法性法身同，能除無明之暗，不為惡業所障，故言『無礙光』也，『無礙』者，不為有情之惡業煩惱所障礙也。然則，阿彌陀佛者，光明也，光明者智慧之相也，應知。」（《一多證文》亦同之。）</p>
            <p>當知：上成真報佛土，下光攝無礙，皆此願所成也。</p>
            <p>問：佛德無量，何唯以此二願為真報身之德耶？</p>
            <p>古人有四義：一選擇攝取義，二以少攝多義，三寂照互用義，四攝化為要義云云。（《會疏》四（六十四紙））</p>
            <p>今按：有四義：一大悲為本故，二彰智斷二德故，三彰報身體用故，四德兼橫豎故。前三義如《要解》中（八左）及《班錄》，後一義如《六要抄》第五（初左），可往撿矣。</p>
            <p>次參考諸譯，《漢譯》第十三願（一九右）體用合為一願，曰：「令我光明勝於日月及諸佛之明百千萬倍，照無數天下窈冥之所皆常大明。（是體）諸天人民，蠕動之類，見我光明，莫不慈心作善，（用也，觸光柔軟相）來生我國等。」</p>
            <p>《吳譯》第二十四願大與《漢譯》同，但雲「我頂中光明」，是為異耳。第十九誓壽命，又第廿三誓伴光，第廿一誓伴壽。</p>
            <p>《唐譯》與今經無異，于伴唯壽而已，沒伴光明。</p>
            <p>《宋譯》（八右）第十願說眷屬光明，次說眷屬長壽，闕主光壽。或會雲：《宋譯》舉伴攝主。今謂：此二願是方便法身大悲之本，不舉此者，義似有所闕，若依略攝，應如《漢》、《魏》、《唐譯》焉耳。又如《悲華經》，于第二段明佛功德，就中唯誓光明，攝壽德於其中，亦沒伴德，總不說之。願相雖略，以光明彰佛功德者，與正依相近，學者細心擇焉。（師說）《論》主舉光德攝壽德，亦此意也（文）。</p>
            <p>「光明有能限量」等者，下至百千億是有限量，何稱言無量？或雲：「上一世界，下至百千億世界」，或雲：「上從無量世界，下至百千億」。溪師取後義，依初義者有難故云云。</p>
            <p>今謂：二義中後義為正，順從多向少義故，謂上自不照不可說微塵世界，下至不照百千億那由他諸佛國者，不取正覺也。此乃翻顯上照不可說微塵數佛剎，下照百千億那由他諸佛國之義。此願既成滿足盡十方無礙光明，故名「阿彌陀」，即無量光、無邊光之義也。以此義故，鸞師以「世界海」釋之。高祖曰：「盈滿於十方微塵剎土。」（《銘文》）</p>
            <p>問：何故以百千億那由佗佛國為下至之限耶？</p>
            <p>答：為顯超過諸佛之義也。師說曰：「按《漢》、《吳》兩本，俱言『令我光明勝於日月諸佛光明百千萬倍等。」准此思之，諸佛光明皆有限量，而不能照百千億等剎，故今彌陀願超過此，我光明如日月諸佛光明有限，不照億百千等剎者，不取正覺。此舉無量無邊及超日月以攝餘德。」（已上）此說甚佳矣，是對諸佛有限量，顯超過之義。</p>
            <p>今按：《漢》、《吳》兩譯俱說「諸佛光明皆所不及也，從初照七丈，乃至六百萬裏，從一佛國乃至照二百萬佛國，諸佛光明所照皆如是也。阿彌陀佛頂中光明焰照千萬佛國」，是頂光十倍說。今經至「諸佛光明」者，從七尺至二、三、四、五由旬，從一佛剎至千佛世界，倍之百億倍故，故言「百千億」。百千億佛國是一佛之化境，故以之為下至之限，以顯無量無邊，故次說「無量無邊」等，可知矣。已言「有能限量」，反之則無有量、無邊際，即是不可思議光體德也。《吳譯》為「頂中光明」者約別相，今光明顯赫之體，乃是總身光也。《漢譯》願成文言「項中光明」者，項背圓光歟。《觀經》說「項有圓光」故，亦是就別相。雖總別異，義無妨。</p>
            <p>問：依《大法炬陀羅尼經》，諸佛有二種光明，一謂常光，二謂放光，今所願正在何耶？</p>
            <p>答：是常光。故《悲華經》曰：「常光照於無量無邊百千億那由他諸佛世界。」願成文亦言「無量無邊」等，可准知。古德曰：「常光一尋，雖常非遍，別緣遍照，雖遍非常。此佛光明即不如是，經無量劫，遍照十方，實是諸佛不共德也。」（惠心《略記》）其常光、放光但是色光也，更有心光。</p>
            <p>《探玄記》三雲：「佛光有二，謂身光、智光也。身光有二：一常光，二放光也；智光有二：一照機，二照法也。」此中常光者，謂圓明無礙，無時不照也；放光者，謂以光驚悟，有時而照，現收隨宜，故或曰之「現起光」，亦名「神通光」也；照機光者，謂普應群品也；（如量智）照法光者，謂真俗雙鑒。（如理智）然身光、智光各別論者，非一乘圓佛光明，一乘圓佛光明，色心不二，身智無礙，常光、放光，照機、照法相即相鎔融自在也。佛體雖如此，就說相非無差別，是以今此願文及成就文，對諸佛有限量光明，顯無量無邊光體，故知是身光而常光也。自佛體言之，則即身光，身心不二，身智無礙，故普能應群品，照十方眾生無明暗，微塵世界放無礙智慧光，故曰「無礙光如來」。（《唯信文意》）又曰：「此如來，光明也，光明，智慧也，智慧，光形也，智慧又無形，曰『不可思議光佛』，此如來充滿十方微塵世界，故曰『無邊光佛』等。」（《一多證文》）此彰即身光而智光。</p>
            <p>《六要》三末（十二）：「言心光者，此非光分身想、心想，其體各別，只就義門，宜得其意，以佛慈悲攝受之心所照觸光，名之『心光』。」（文）色心不二以可知矣。</p>
            <p>問：下三十三願與此願何別？</p>
            <p>答：今明無量無邊光體，下明無礙光用。</p>
            <p>問：佛攝取用何光明乎？</p>
            <p>有雲：觸光柔軟是攝取光明也。日溪師曰：「即用此光明，眾生歸信契佛體故不舍，益通下三十三，克體攝取在第十八故云云。」師說曰：「此願光明涉人下第十八願，方成攝取德用。今經明因攝取，果攝在其中；《觀經》舉果攝取，因攝取在其中。又可，今經智門，超踰諸佛為本；《觀經》悲門，攝諸眾生為最。二經不同，思而可知。」</p>
            <p>問：壽德已誓伴壽，光德何特主德乎？</p>
            <p>答：《渧記》曰：此經中有伴壽願，而無眷屬光明願。雖然，下文明佛光明竟，次明眷屬光明，文雲：「若有眾生，聞其光明乃至其然後得佛道時，普為十方諸佛菩薩歎其光明，亦如今也。」（文）既有願成就，理可有眷屬光明願，故《吳》、《宋》兩譯並有伴光願。由此思之，《梵本》原有此願，而譯家省略乎。蓋以譯家省略，恐有意歟。何者？彌陀攝法身願中並誓光壽者，本為令諸眾生成就此光壽德也，故能化光壽願全為所化光壽願，則伴德即從主德而成，故主光壽外無有伴光壽。由此道理，故合能所光明以為一願，不別開眷屬光明願而已。由此觀之，于其壽則開之，於其光則合者，譯家欲示伴德全從佛德而所成之深義，影略互顯而已。</p>
            <p>第十三、壽命無量願</p>
            <p>設我得佛.壽命有能限量.下至百千億那由他劫者.不取正覺.</p>
            <p>初得名者，一名得壽久住願（義寂等），二名自身壽無限願（法位，玄一同之），三名壽命無窮難可測量願（良源）。今家名壽命無量願，此亦順願文。所攝如上。</p>
            <p>次願意者，見或國土，雖佛化無方，壽命短促，化事不久，空慕雙林迹，如迦葉佛出世時，入定羅漢出定而悲恨。（《西域記》十二（十二））又如東方月面佛壽一日一夜。是故願言我壽命無究極也，良以此願成方便法身別德。天臺曰：壽，受也。報身壽如如常冥實際名「壽」，十方三世佛悉流出於此壽命海，以之為彌陀正覺之體，壽體恒放智光，攝化十方，故無量壽佛號無量光等。諸佛各光壽無量，（《法華》、《金光明》）而不共眾生，彌陀獨在此別願能共眾生，諸佛之所絕無，是以光明壽命為方便法身別德。</p>
            <p>高祖雲：「然則酬報大悲誓願，故曰『真報佛土』，既而有願，即光明壽命之願是也。」又雲：「夫按『報』者，由如來願海酬報果成土。止由選擇本願之正因成就真佛土。」（文）（選擇本願之正因者，一雲：指第十八，言「選擇本願」也，「選擇本願」言不通餘願故。一雲：上已標言十二、十三酬報，至茲而何改轍指十八？當知選擇本願者，即指光壽願也。評曰：約佛自證則光壽願，共眾生則第十八。佛正覺與眾生往生相即無二無別，至顯其別德，即第十八願，故宗師為十八願酬報。高祖亦《末燈鈔》云云，為顯相即義，上標二願，今指第十八，不爾，則方便法身別德難顯故。）此文正酬報立壽無量願立為真報佛身也。</p>
            <p>問：宗家以第十八願酬報立報身義，今家為光壽願酬報，雲何相違耶？</p>
            <p>答：如別章。今按：真實五願為佛德，即是自利利他圓滿覺體也，以利他成自利，則第十八願攝光壽正覺，以自利則光壽正覺亦入若不生者正覺，實相為物，無二無別也。不唯今家然，了惠《宗要》引《十六個文》以成光壽願真報佛土，恐據今家乎。又複國土功德願入此願，則無為涅槃界，菩薩功德涉此，則與彌陀等證，故說「彼佛壽命及其人民」，次誓眷屬長壽，為之而已。于光壽相即一涅槃無為法身之中，其菩提智德能具一切功德，以現神通相好，其涅槃無為實德以為內證壽體，以之共伴，言「及其人民」。菩提、涅槃不二而二，二而不二，故統以「法」名也。</p>
            <p>次參考者，《吳譯》第十九願雲：「令八方上下無央數佛國，諸天人民，蜎飛蠕動之類，皆令得人道，悉作辟支佛、阿羅漢，皆坐禪一心，共欲計數，知我年壽幾千億萬劫歲數，皆令無有能極知壽者。」《漢譯》十四願大同之。此二譯帶說成就文。今本成就文曰云云。</p>
            <p>《唐譯》十三願雲：「壽命有限，乃至俱胝那由他百千及筭數劫者等。」</p>
            <p>解文者，「下至百千億那由他劫」者，望西雲：「（宿住通願）佛壽願意亦以可爾，謂有量之無量為上，那由他劫為下，而顯壽無所至也。」（文）</p>
            <p>望西意：今願「下至」與餘願「下至」同，故以無數無量為多、為上，那由他劫為少、為下，雖上曰無數無量，而猶是有量，故上下並有限量也。今有限量者不取正覺，顯壽無所至，無量之無量也。此亦一義也。</p>
            <p>有說雲：「此有遮表之異，餘願之無數量是表門，而此願之無數量乃遮詮也。何者？如上光明無量願言：『上不照無類佛剎，下至不照百千億那由佗佛國者，不取正覺。』是乃欲上照無數億剎，下照百千佛國也。余願准之可知。而今此願意，謂壽命有能限量，上至無數量，下至百千億劫者，不取正覺也。是乃願上不至無量，下不至百千億那由佗劫，終無所至也。然則餘願以無數量為所照、所超、所聞、所見、所知之境，所表詮也，唯此一願，以無數量為所至以遮之。由是，其所遮詮之無數量，非無量之無量也，可知矣。故今遮其有量之無量，而願無量之無量，此願意也。余願所望不同，可知。望西不辨別其不同者，未詳而已。」（《海渧記》）此說甚得旨，今亦從之。</p>
            <p>問：以願成文及異譯願文觀之，雖曰無量，而猶似有限量，何者？縱不知劫數多少，是但二乘不知，菩薩大人豈得不知耶？故《悲華》言除一切智悲分陀利雲「除薩波若智」。《漢》、《吳》兩譯、今經願成文皆就二乘不知，若菩薩能知之，亦是容有量。</p>
            <p>望西雲：「彌陀即有入、不入二德故，今願文約不入邊，彼異譯等依入滅邊，故不相違也。」（文）未詳也。今謂：釋迦發遣言彰為凡經意，故寄二乘所知，近示其無量，理實不但二乘不知，菩薩大人亦不能極其量，唯佛所知，故說「二乘非所測，唯佛獨明瞭」，何有量耶？且寄有量應身壽以顯無量耳。</p>
            <p>有說：「一切智知之者大聖智見，能知無量之無量壽也，大聖知見豈同於小善根人見入滅乎？云云」今謂不爾，除一切智者，謂唯佛知見也。</p>
            <p>問：若爾，《觀音授記》及異譯中何說入滅相耶？</p>
            <p>答：是非滅現滅，非生現生，是報身修短自在之相，伴壽已存修短自在，佛豈不存乎！其見滅者，由定散自力機見，于佛則常然，故雲「專修人見如舊」，其義如綽、導二大師數通釋。</p>
            <p>《觀經》光明攝取用，從用契體為其本意；《小經》名義雙說，為示名體不二義也；今經就體相明，欲顯現正覺果智，以成報身常住之義故也。是以三部所說有異而已。</p>
            <p>第十四、聲聞無數願</p>
            <p>設我得佛.國中聲聞.有能計量.下至三千大千世界.聲聞.緣覺於百千劫.悉共計挍.知其數者.不取正覺.</p>
            <p>初得名者，一名攝多眷屬願，（義寂、憬興）二名眷屬眾多願，（智光、良源）三名聲聞無數願。（惠心、真源、靜照）今用第三名也。</p>
            <p>所攝者，屬菩薩功德。按成就文，說佛光壽無量及眷屬長壽，次說大眾無量，雲：「又聲聞菩薩，其數難量不可稱，神智洞達，威力自在等。」後說初會聲聞無數。依之思之，彼顯佛德中之大眾功德。又《論注》彼國聲聞眾無量為奇者，宜屬國德。今於眾無量中特舉聲聞者，為引他方聲聞，真報佛土豈有二乘敗種乎！言本願力引生者，非指此願乎。他師屬攝聖願者，此義也。是以今亦屬菩薩功德，是依立願本意也。</p>
            <p>次願意者，此有二意：</p>
            <p>一雲：見或淨土，眷屬甚少，故我國大眾無數，故異譯舉二乘，成文亦舉菩薩。然大眾無量中舉聲聞者，一乘界中以有之為奇，以顯佛力威德也。</p>
            <p>二雲：為引生他方聲聞云云。《論注》雲「聲聞以實際為證」等，是故有此願。《易行品》偈：「超出三界獄，目如蓮華葉，聲聞眾無量，是故稽首禮。」（文）此中舉聲聞攝余，所謂齊入之義也。何者？既成佛身萬德，豈無大眾眷屬乎！亦是報佛自眷屬也。同一證果從平等海下莊嚴大會眷屬，而主伴宛然，故次佛光壽誓人民及壽無量，攝之歸佛，唯一阿彌陀。故《小本》言：「及其人民，故名阿彌陀。」今經成就文次佛光壽及伴壽，說眷屬無量，且寄聲聞顯眾無量，故言「聲聞菩薩其數難量」等，豈但聲聞菩薩乎！人天亦無量，彼國即大義門功德土界，何有實聲聞乎！是但因順余方名耳。</p>
            <p>此有多義，一約來生，彼國二乘種子不生，不妨他方來生，仍本名，故稱為「聲聞」。</p>
            <p>二約應化，為莊嚴徒眾，故稱為「聲聞」。例如彼無三惡趣而有好鳥也。玄一義同之。</p>
            <p>望西雲：「此未理盡，他方來生中設有應化，此願及中輩聲聞非應化，今義退大聲聞，既信彌陀，往生成佛，計知此輩第九王子結緣者，若無往日一乘種者，爭有西方成佛乎？云云」</p>
            <p>望西意：今願聲聞同中輩退菩提聲聞，生彼國回心，即大乘菩薩，今約回心，始名聲聞。《悲華經》約終雲「純諸菩薩」，彼國是報土，何有未回心聲聞云云。</p>
            <p>此義不爾，彼未知中輩是報中化，故致此解耳。今此願意，于眷屬無量中，且就聲聞眾願眾無量，故異譯及願成文「初會聲聞眾不可稱計，菩薩亦然」，《小經》云云。是實非聲聞，而為莊嚴徒眾立聲聞名，是曰「應化聲聞」，但是因順此土，眷屬聲聞無數耳，正是約真土，何同於化土中輩乎！</p>
            <p>有雲：此願約真土，非約化。何者？此願聲聞眷屬無量者，但是舊住聲聞也。故《大經》雲「初會聲聞」等，為引他方聲聞，舉舊住聲聞。故《經》及《贊彌陀偈》約真土說，何同於中輩新往聲聞乎！能引聲聞正是舊住應化聲聞也。然其聲聞眾通真化，以佛神力生大心使往生者，乘第十八願得生，故是約真土也。又聞聲聞得生，而即回向所修小行得往生者，即乘十九願得生。此乃《觀經》中輩聲聞也，受持五戒，持八戒齋，修行諸戒；（中上）若一日一夜受持八戒齋；乃至持具足戒，威儀無缺；（中中）孝養父母，行世仁慈（中下）等，小乘諸善回向，乘十九願往生。然猶不回小向大，生化土畢，當華敷時，聞眾音聲，讚歎四諦，時即得阿羅漢道；（中上）經七日得須陀洹，經半劫已，成阿羅漢；（中中）經一小劫，成阿羅漢。（中下）如是生後，猶未回心，是化土相也。然則能為聲聞唯舊住，所為聲聞通真化。今願文為引實機聲聞，願聲聞無數，故知舊住應化聲聞，而不同《觀經》中輩聲聞。望西未曾辨別此菽麥，言「此願及中輩非應化退大聲聞」者謬也云云。</p>
            <p>三約名義，如《法華》言：「我等今者，真是聲聞，以佛道聲，令一切聞。」今約名聲聞十方德立聲聞名，實菩薩也。（了惠亦作此說）</p>
            <p>四為引他方聲聞立聲聞名，謂他方聲聞聞根敗者生而生願樂心，為之雲「聲聞」，而其體是菩薩。故下經雲：「遠離聲聞緣覺之地。」次雲：「無量壽國，聲聞菩薩功德智慧不可稱說。」（文）是此願與十一願相通故，雖言聲聞大涅槃海浪瀾，故經「其諸聲聞菩薩天人，智慧高明，神通洞達，鹹同一類」等，彼誓其所證，此願其數多，應知。</p>
            <p>問：《文殊師利佛土嚴淨經》雲：「文殊成佛名『普現佛』，彼國聲聞如微塵數，以極樂國中聲聞比之，則其數甚少，猶如一塵。」又《如幻三摩地法門經》雲：「師子遊戲金光王如來會中所有菩薩聲聞眾，比無量光如來會中菩薩聲聞，其數眾多百千萬倍。」此等經文雲何和會？</p>
            <p>有會雲：（《會疏》四（六十八））：「唯是抑揚隨宜而已云云。」《論注》上（廿七左已下）云云。</p>
            <p>次參考者，《唐譯》雲：「國中聲聞無有知其數者，假使三千大千世界，滿中有情及緣覺，于百千歲，盡其智算，亦不能知。若有知者，不取正覺。」（文）</p>
            <p>《漢譯》第十二雲：「我國諸弟子，令八方上下各千億佛國中，諸天人民蠕動之類，作緣一覺大弟子，（《吳譯》已上同，但雲「作辟支阿羅漢」）皆坐禪一心，共數我國中弟子，住至百億劫，無能數者等。」（文）</p>
            <p>《吳譯》雲：「一心共欲計數，我國中菩薩阿羅漢，知有幾千億萬人，皆令無有能知數者等。」此兩譯意眷屬無數願也。</p>
            <p>《宋譯》第九願雲：「所有眾生，令生我剎，雖住聲聞緣覺之位，往百千俱胝那由他寶剎之內，遍作佛事，悉皆令得阿耨菩提。」（文）</p>
            <p>後解文者，「下至」等無數為上，「三千」為下。「計量」者，謂算計數量義也。「聲聞緣覺」，能計挍人也，「三千大千界」是能計挍者之所居，准異譯應雲：「三千大千界滿中」，今文略耳。「百千劫」者，示計量時，是近寄顯彼所知，假說數而耳，故《唐譯》安「假使」句，成就文（上廿）廣說其假設。《唐譯》雲：「假使三千大千世界滿中有情及諸緣覺，于百千歲，盡其智算，亦不能知，若有知，不取正覺。」可映見矣。「計挍」者，下《琳音》三十四（六左）雲：「交巧切。賈逵注《國語》雲：校，考也。《說文》：從木，交聲。」</p>
            <p>第十五、眷屬長壽願</p>
            <p>設我得佛.國中人天.壽命無能限量.除其本願.修短自在.若不爾者.不取正覺.</p>
            <p>初得名者，一名眷屬長壽願，（義寂，真源全同，良源、靜照大同。）二名壽無限願。（法位）今從初，亦可名人天長壽願。</p>
            <p>所屬者，師說曰：《大論》一乘清淨無量壽世界，以壽德攝國德，故得此名。又准《小本》，以人民壽命攝之於佛德，理實通三，而是國德涅槃常住果報故。今謂：可攝為菩薩功德，其義如上所辨。</p>
            <p>次願意者，見或國土，雖佛壽長久，所化短命，無鎮隨事，或有死魔退緣恐，故建此願，眷屬長壽，不離阿彌陀，本佛既名體不二，則眷屬壽恒不離，於主伴不二中，而主伴宛然，所以異他土也。願成雲：「聲聞菩薩天人之眾，壽命長短亦複如是，非算數譬喻所能知也。」（文）此合說佛壽。</p>
            <p>澄憲雲：「是淨土第一德也。乃至非只貪生惡死，修行佛道者，死魔為恐，生死間隔退緣根本也。止若壽命短促者，遺恨幾許，如玉杯無底，故此願最至要者也。」（望西已上所引）</p>
            <p>次解文者，《漢》第十五雲：「來生我國者，除我國中人民所願，餘人民壽命無有能計者。」《吳譯》第二十一但無「隨願自在文」。《宋譯》亦同，（第十一願）雖無「除其」之文，而意自備矣。《唐譯》同《魏本》，「國中有情，壽量有限齊者，不取菩提，唯除願力而受生者。」（文）「唯除」句在於「不取菩提」後，義無異也。</p>
            <p>「除其本願」者，謂菩薩意樂也。「修短自在」者，《苑音》四（四左）雲：「《毛詩傳》曰：修，長也。《玉篇》：修飾之字從彡也。」《琳音》二十四（九右）曰：「《蒼頡篇》雲：短，促也。《說文》：有所短長，以矢為正，從矢豆聲。」今修短自在者，就化益意樂為言，修短無礙隨其意，在眷屬則修短自在，在佛則是體息隱沒之相，皆亦涅槃如化非化也，蓋以長壽為願正意。異譯無此句者，為之也，今但開其意樂而已。</p>
            <p>問：此修短自在為真、為化耶？</p>
            <p>一義雲：是化相，真土絕無生滅相故。望西雲：「彼土雖離分段，依己本願，為利他故自在生滅。如《群疑論》雲『今極長遠，乃至縱令凡夫還入反易，究竟成佛無死苦』等。此有反易，故化土相也。」又《梵響》准《群疑》，此亦約化土也。</p>
            <p>一義雲：通真化。《義記》雲：「離分段入反易，即從化移真，猶是反易，其生報土都絕二死，故雲『乃至成佛，不逕生死』。（二左）又偈『速入寂靜無為樂，無為涅槃是常住』，何有有為四相？故證大涅槃名為無量壽修短自在。此願通真假，離分段者，化土果，都出生死者，真證矣。」</p>
            <p>有雲：「約二十九種門，真土有示現修短之相亦無妨，悉皆涅槃如化相也。」</p>
            <p>師說曰：後義為勝。《大集經》第十三（廿）明菩薩示現受生雲：「善男子！雲何得自在示現受生死者？若菩薩成就十二法，得自在示現生死，何等十二？親近善知識故，消除我見故，成就戒身故，善知出入定故，並修智慧方便故，善知深入諸通遊戲故，如實觀知諸法無生無起故，除本願種故，常不舍大慈大悲故，知一切法如幻化故，知一切法如夢想故，一切諸加威神故，是為菩薩成就十二法。無生現生，無起現起，而現一切生死，于一切諸佛大會示現其身，在在佛國皆現受生，而常不動於真法身，是為菩薩示現生死也。」故知是非化土相也。</p>
            <p>第十六、無諸不善願</p>
            <p>設我得佛.國中人天.乃至聞有不善名者.不取正覺.</p>
            <p>初得名者，一名眷屬善願，（義寂），二名眾無惡名願，（法位、玄一）三名離譏嫌願，（憬興）四名離諸非愛不善音聲願，（智光、良源）五名遠離不善願，（真源）六名不聞惡名願。（靜照）今從第六名也。</p>
            <p>所攝者，國土功德攝也。下經雲：「無有三途苦難之名，但有自然快樂之音，是故其國名曰『安樂』。」（文）可准知。</p>
            <p>次願意者，見或國土，多諸譏嫌之名，外道、惡知識、女人、二乘等譏嫌之名，乃至三途苦難不可意之名，是故願言無有乃至不善名，但聞快樂音，供佛敬法之聲也。</p>
            <p>今按：此願通上諸願，謂諸願誓其體，今願其名。名有多種，譏嫌及不善等也，國乃無三途、八難等苦難之名，於眾乃無二乘、女人、根缺等譏嫌之名，（已有無有好醜等願，無根缺失神通等譏嫌名，有聲聞無數等，無二乘譏嫌名、短命等名）於主則無有入滅、狡化、瞿曇等名，但聞國于但受諸樂聲，聞眾于無為涅槃之名，有生於光明壽命嘉名，以之為諸佛所贊體，三種莊嚴入一法句，一法句者，謂真實智慧無為法身。國界悉是涅槃，不聞惡名亦是近言，廣之則不聞諸不善名，卷之則但聞一句名號，更不聞餘名，一切善名悉一名號所有也。廣略不二，依正主伴亦無別，諸佛之所歎贊，一乘清淨無量壽世界是也。此願亦大義門功德一分也，何者？體三餘願之所攝，（女人三十五，根缺四十一，二乘文相所許）以名三入不善名中攝，故舊解通攝體三者，恐未詳也。</p>
            <p>次參考者，《漢譯》第十五言：「國中人民，皆使莫有噁心。」（一雲：有惡知識，故起噁心。一雲：內有噁心，外旌惡名。今雲：有諸不善名，故聞者生噁心也。）《吳譯》缺之。</p>
            <p>《宋譯》第十二雲：「無不善名，聞無量無數諸佛剎土，無名無相無形，無毀贊之念。」（亦聞善妙名，而心住不動）</p>
            <p>《悲華》第十誓言：「無有一切不善之名」。</p>
            <p>《唐譯》「國中有情若有不善名者等。」</p>
            <p>後解文，言「乃至」者，舊解雲：「從體至名說為『乃至』。《往生論》雲離二種譏謙云云。」（望西、《會疏》）</p>
            <p>今謂：未詳也，「乃至」者，成就文雲「無有三途苦難之名」等，次上舉諸快樂之聲，准此思之，今「乃至」中攝眾多惡名，且舉三名不善名結故雲「乃至」，謂諸譏嫌名、非法聲、誹法聲、我聲、愁歎聲、生老病死聲，等一切乃至此。宗師雲：「曠劫來流轉，六道盡皆經，到所無餘樂，唯聞愁歎聲，畢此生平後，入彼涅槃城。」譏嫌名三亦但此一分耳。故《悲華》言「一切不善之名」，蓋龍樹《贊》（彼尊佛剎無惡名，亦無女人惡道怖，無有諸趣惡智識。）名體通贊，無所妨也。</p>
            <p>「不善名」者，不可愛聲也。</p>
            <p>第十七、諸佛稱揚願</p>
            <p>設我得佛.十方世界.無量諸佛.不悉咨嗟.稱我名者.不取正覺.</p>
            <p>初得名者，一名諸佛稱讚名字願，（義寂）二名諸佛稱讚我名願。（良源）</p>
            <p>今家《行卷》雲：「即是名諸佛稱揚之願一，複名諸佛稱名願二，複名諸佛咨嗟之願三，亦可名往相回向之願四，亦可名選擇稱名願五也。」《略書》名「往相正業之願」，與今「往相回向」同，故總為五名。</p>
            <p>師說曰：「五名中，初三名就文立名，故言『複名』，後二從義立名，故言『亦可名』也。」今謂：初三名諸佛通名，故言「複名」，後三是今家不共立名，故言「亦可名」也。</p>
            <p>有說：初三者乃約諸佛能稱邊立名，此依願顯文，故曰「即是名」、「複名」也，次二名乃約眾生所念邊而立名，此約願深意，故下「亦可」二字而簡別上三名焉，祖意可知矣云云。</p>
            <p>初稱揚、稱名、咨嗟三名就顯文故，諸師亦由之，此皆約諸佛能贊邊立名，言「稱揚」者，讚歎義，成就文雲「皆共讚歎」，又雲「常共稱揚讚歎彼佛無著無礙」，又雲「諸佛如來莫不稱歎」，（下文分「稱歎」曰「稱讚揚歎」）故依成就顯文，立「稱揚」願名也；言「稱名」之願者，依「稱我名者」文。（《六要》二本（四左）：「言『稱名』者，此非稱念，今稱揚名號義也。」（文）若爾，與「稱揚」何別？有雲：「稱揚」名兼國名、佛名，「稱名」者，唯稱佛名，故為異。今謂：三名同約能贊，但依文別耳。）咨嗟者，文雲「不悉咨嗟」，故立此名，三名同雖約諸佛能贊邊，而依文有三，故分為三耳。</p>
            <p>「往相回向」、「選擇稱名」二文就所贊法體立名，何者？名號法體具能信、能行，為回向之于眾生，使諸佛稱讚，由稱讚得往相行信，故名「往相回向願」也。又法藏菩薩選擇稱名一行為往生正定業，由諸佛讚歎，故眾生信之得成正定業，故名「選擇稱名之願」也。應如吉水，以第十八願為「選擇本願」，今家分之二願，言「選擇本願行、信」。教相安心門別不同，如日溪《記》，凡就教相分別，則教、行、信三出於十七、十八，諸佛於十方說本願名號生起本末為咨嗟體，釋迦在此界唯說此一法，不說餘法，是為「真實教」。眾生聞之，入第十八願，往相回向信行領得之機上，以至德尊號為三信體，信心一發，則回向大行為己有，流出之口聲，則聲聲流入第十七願，而同乎諸佛咨嗟，謂之「常行大悲」，即報佛恩行也。以為行，則行外無信，故曰「稱我名號」；以為信，則信外無行，故《論》主建言「我一心」。良以誓願不可思議故，信行相即，機法融入，於是方知異譯十七、十八合說者，不戾佛意。今家為一「選擇本願行信」者，職而由之，學者深思焉。</p>
            <p>次參考諸譯者，《漢譯》雲（十七）：「令我名皆聞八方上下，無數佛國，諸佛各于弟子眾中，歎我功德國土之善，諸天人民，蠕動之類，聞我名號，皆悉踴躍，來生我國。」（文）</p>
            <p>《吳譯》（第四願）雲：「令我名字，聞八方上下無央數佛國，皆令諸佛，各於比丘僧大坐中，說我功德國土之善，諸天人民，蜎飛蠕動之類，聞我名字，莫不慈心歡喜踴躍者，皆令來生我國。」（文）「我功德（佛名）國土之善（國德）」者，佛德、國德攝為名號，故雲「聞我名字」。此十七、十八合說，「諸天人民」下明第十八願，《行卷》引此兩譯文，甚有深趣焉。</p>
            <p>《唐譯》雲：「彼無量剎中無數諸佛，不共咨嗟稱歎我國者，不取正覺。」（文）此但舉國德，《魏譯》舉佛德，各舉一邊，得意見之，本不二故無違，然于文不正，故《行卷》不引之，此意歟。</p>
            <p>《宋譯》《會疏》所引植諸德本願也，誤為稱揚之願者未詳。《義記》引《宋譯》（第十三願）「求生我剎，念我名號」等文，雲：「此含十七、十八、十九三願，為信行不離之證也。」此亦未詳也。</p>
            <p>今按：《宋譯》於願中略此願，而於「三誓偈」文出之。第三誓雲：「若我成正覺，立名無量壽，眾生聞此號，俱來我剎中。」（《梵響》所引同之）</p>
            <p>《悲華經》亦有此願，雲：「十方諸佛稱揚讚歎我之名字。」（文）與今經同焉。</p>
            <p>次明願意者，《行卷》引《漢》、《吳》兩譯願，助顯法藏菩薩誓諸佛稱讚之本意。文雲：「令我名字，皆聞八方上下無央數佛國，皆令諸佛於大眾中說我功德。」二個「令」字可著眼，初句明咨嗟願之所由，後句正明諸佛咨嗟，謂為何誓諸佛咨嗟耶？為令我名號皆聞十方世界，願令十方諸佛各說我名號也，若諸佛不弘贊於十方世界，則何如來尊號於十方世界普流行！不普流行，十方眾生何得聞信！是以為令十方眾生聞信名號，故願諸佛稱讚。由諸佛稱讚，如來尊號甚分明，十方世界普流行，眾生聞之，得大利無上功德，此願實大悲之願也。故《唯信文意》雲：「凡十方世界普流行者，由法藏菩薩四十八之大願中，第十七願誓十方無量諸佛稱我名，一乘大海之誓願成就也。」（文）使流行者，即為使聞於十方也，為聞信願咨嗟，由咨嗟得聞信。法藏立願從本兩願，不二而二，二而不二也。當知：如來一切功德，悉攝光壽無量，而成方便法身，欲以此功德回施之眾生，與我同成法身，光壽體德為六字尊號，是為所贊體，誓令十方諸佛稱揚其名號，聞信十方眾生，是此願意也。</p>
            <p>又《唯信鈔》雲：「為使一切善惡凡夫，平等往生，共同歡喜，以但稱念阿彌陀之三字，為往生極樂之別因；故五劫之間深深思惟此事。首先，第十七願中，發起使諸佛稱揚我名號之願，此願應深知。欲以名號普導眾生，故發起使稱揚名號之誓願。乃至次於第十八發念佛往生之願，言『十念之人，皆使往生』。誠哉！細細思之，此願甚弘深也。」</p>
            <p>此亦為以名號導十方眾生，誓諸佛所稱，此願意也。然則此願以名號為所信、所行法體，十八願為能信、能行也明矣。黑穀亦此意也，然於所行法體具能信、能行者，諸師之所未談，吾祖獨發之。何以得爾？《行卷》曰：「謹按往相回向，有大行，有大信。（所行名號具能信、能行，故先標之）大行者，（所行）則稱無礙光如來名，（能信、能行）斯行即是攝諸善法，具諸德本，極速圓滿，真如一實功德寶海，（全法體德而能行德故）故名『大行』。（結歸所行法體）」由此思之，諸佛讚歎稱名是所信、所行法體，此中具能信、能行。聞其名號者，領受其法體信行者，第十八願三信也，故曰「聞其名號」等。一發信心，具法體回施之行，故所稱顯稱名全是所行法體所顯發，故同于諸佛稱名，故於所行法體立能行。今言「大行」者，標所行法體，則稱無礙光如來名者，即是眾生能行也。（能行中具信，如實修行故）此乃於大行法體立能行名，終日稱名而不離故，如實修行相應之行故，與諸佛咨嗟相應，故以稱名為讚歎門，是以今家取稱名於第十七願，其意可知矣。</p>
            <p>日溪雲：「以諸佛咨嗟為眾生稱念，以所行名為能行者，依《論注》為此釋，《論》主以稱名為讚歎本據此願，謂如諸佛菩薩讚歎讚歎之也，諸佛為首唱,以所行為能行。由以盡十方無礙光如來為讚歎，此已所贊，鸞師釋為能贊云云。」</p>
            <p>有《記》雲：諸佛稱名之願意，固是欲為十方諸佛稱揚名號，所聞眾生以名號立中所念行體建此願，光壽無量佛體雖已成就，其名號不聞十方，則何由得知有為物願行成就佛身乎？不知為物身，何由知所念法而歸之乎？是以今欲聞名號于十方眾生，故願諸佛稱揚而已。然則此願約諸佛則為能稱；約眾生則為所行。以故《行卷》首標以「諸佛稱名願」名，至釋言「大行」者，則稱如來名者，乃約諸佛能稱邊而為言焉，是順願顯文故也。其標下狹注雲「淨土真實之行，選擇本願行」，及文言「謹按往相回向，有大行」者，是乃約眾生所念邊而為言焉，是究願深意故也。是以入文列願異稱中，初三名（諸佛稱名、諸佛稱揚、諸佛咨嗟）乃約諸佛能稱邊立名，此依願顯文，故曰「即是名」、「複名」也，次二名（往相回向、選擇稱名）乃約眾生所念邊而立名，此約願深意，故下「亦可」二字而簡別上三名焉，祖意可知耳。然則法藏比丘選擇稱名一行為眾生往生正因，成就眾生所念名號，令十方諸佛稱此名號，故諸佛稱揚名號，即法藏比丘所發願，回向往生行于一切眾生，而眾生所念行體也，故謂之「往相回向大行」而已。然此大行由諸佛稱名而聞於十方，故言：「大行者，則稱如來名也。」是乃法藏菩薩為眾生而所選擇之大行者，即十方諸佛之所稱揚無礙光如來名故也。眾生以此為所念行體，而發起信心，故《本書》編次先「行」後「信」者，取義于眾生所念邊而已，然此所念行素自具足眾生能念信行，故此行體起發于眾生能歸信心，第十八願「至心信樂」是也。故曰：「至心者，至德尊號為體，是以至心信樂人必口稱名號。」此乃相應第十七願行體而所稱故，與諸佛稱無礙光如來名無少異，則亦名「大行」而已，故《行卷》引「行者能稱文」，此意也。</p>
            <p>然則「大行」者等，約文正意，則諸佛稱名義，而猶言「大行」者，諸佛之能稱無礙光如來名號也。是乃由諸佛稱名，而知名體不二彌陀（光壽無量佛體，即六字名號為往生之行）為所念體，故知彌陀回向之大行存於此者，實由諸佛稱名而已，故諸佛稱名即顯示往相回向之大行，故是為文正意也。若傍論文所含，則眾生能稱之義亦存於此，第十八願機稱名相應十七願行體，與諸佛稱名無異故也。</p>
            <p>由是觀之，唯至心信樂機直領得第十七願行體，故咨嗟之大行于之信樂之機，其第十八願機能領得十七大行，則機法一體，能所不二，十七、十八兩願不離，猶如束蘆俱時轉，故《吳》、《漢》兩譯合說兩願者，蓋此意也。然此名號名「往相回向之大行」者，佛體既成就眾生往生之行業，而回向眾生之法故，不待行者口稱，而一念信受端的，自爾領得此行業，故曰「真實信心稱名者，彌陀回向之法」等，其信心亦非行者所發，是第十七願行體之所發起，故曰「本願名號正定業，至心信樂願以因」。（文）是以凡夫往生之行業成之佛體，即名體不二之「南無阿彌陀佛」，不信則已矣，信則得之，故雲「至心信樂願為因」也，其佛體成往生正業，名「大行」也。（已上《渧記》）</p>
            <p>評曰：有《記》言文承接者，可謂明白也，然就文論傍正者，恐未詳也。何者？約正意者，諸佛能稱言則稱如來名，傍凡夫稱名為稱如來名者，諸佛能稱望之行者即為所行，何為能行耶？《論注》既約眾生能行曰「稱無礙光如來名」，何以故？如實修行相應故，以眾生能行顯《論》主讚歎門，《論》主讚歎正依諸佛咨嗟之願，是以今家依鸞師，而於所行處（諸佛稱讚名號）立眾生能行。以如實相應之稱名與諸佛稱名無異，故言「大行者稱無礙光如來名」故，《行卷》諸文引眾生能行文，何卻為傍意乎？恐違祖意乎！思之焉。</p>
            <p>然斯願最要，窮微極妙，難輒知旨趣，今試窺此願意，略有八義：</p>
            <p>一彰諸佛共同故，言「十方世界無量諸佛悉」等，成就文雲「皆共讚歎」等，釋雲「十方諸佛同心同時」等，吉水《小經釋》釋「諸佛證誠」以三義：一者一佛、多佛從強力、眾力。（或一眾生多佛有緣，或多眾生一佛有緣）二者共化、不共化，或多眾生系屬一佛，（多眾生於一佛有緣是不共化，聞一方佛名斷疑生信）或一眾生系屬多佛。（一眾生多佛有緣，聞二方、三方乃至十方佛化斷疑生信）三約一方有緣，或有眾生，唯東方恒沙諸佛有緣，引東方恒沙諸佛為證誠時斷疑生信，如此次第，余方亦然。（取意）</p>
            <p>眾生於十方佛有緣多少，而念佛即是十方淨土中唯有一乘法，故十方諸佛皆共讚歎也。望西《疏》雲：「澄憲雲：『諸佛同稱讚，群生舉欣求。乃至但釋尊一代對娑婆勸極樂者，人師多釋雲宿緣厚故，由物機故云云，未知彌陀機緣十方同等歟，未測十方眾生同有西方緣乎。十方同有宿緣者，此義難信。又娑婆獨有緣義專為虛設，若十方眾生必不有緣者，諸佛咨嗟之願無用歟！此義可思擇。』（已上）此疑何通？答：娑婆即彌陀發心國，故宿緣殊厚，物機偏多，故處處雲娑婆有緣，化十方者亦有緣故，謂十願中多雲「十方」，為遂此願，發願已後，遍至十方與物結緣，故諸佛贊有情生也，然非如娑婆多厚。」（文）</p>
            <p>今謂：發願已後更結緣者，此義未詳也。彌陀因中與物結緣，何但法藏一生乎！數數發願，數數結緣，十方何處非結緣所乎！今釋迦就娑婆有緣勸，故雲「緣厚」，十方世界亦複如是，《彌陀經》勸贊可知矣。</p>
            <p>二非因分所知故，經雲：「如來智慧海，深廣無涯底，二乘非所測，（聲聞或菩薩為二乘）唯佛獨明瞭。」釋雲：「佛是滿足大悲人故，除佛已還智行未滿」等，不可思議至德非人天三乘之所知，唯佛獨自證，是故以十方諸佛為能贊人，故歎言「不可思議功德」也。</p>
            <p>三彰一乘極唱故，元照雲：「一乘極唱，終歸咸指樂邦，萬行圓修，最勝獨推於果號等。」（《行卷》所引）《行卷》引《華嚴》雲：「文殊法常爾，法王唯一法，一切無礙人，一道出生死，一切諸佛身，唯是一法身。」十方佛土中，唯有此一乘法，無有二乘三乘，二乘三乘入於一乘，一乘者，但是誓願一佛乘，故不贊餘法，唯贊名號一法。故高祖稱此願曰：「一乘大智願海不可思議。」（《唯信文意》）</p>
            <p>四顯隨自意故，餘教隨他說，逐機說故，或權或實，隨宜門余八萬。今顯佛佛隨自意，言「稱我名者」，不逐機之堪不，但以述隨自意，為佛佛出世正意者，此願而已。</p>
            <p>五顯同體諸佛故，說「十方諸佛」，經雲「華光出佛」，今「十方諸佛」即是也，其說微妙法，即「不悉咨嗟稱我名者」也，其華即彌陀正覺一如，十方三世無量慧，同乘一如號正覺故。十方佛各贊弘誓，所贊已不可思議，能贊亦不可思議也。《菩薩念佛三昧經》「佛以金色手摩菩薩頂，時見佛手，白言：人中大牟尼摩我頂，悉見恒沙佛，猶如阿彌陀。」他經有此說，況正依經乎！</p>
            <p>六分明普流行故，曰「如來尊號甚分明，十方世界普流行」，諸佛名號亦雖明，而非甚分明，彌陀尊號特甚分明也。由十方諸佛稱讚，故尊號分明，聞十方世界海，無不聞處，無不流布所，故雲「十方世界普流行」也。</p>
            <p>七平等如實讚歎故，《大論》第三十（廿六）雲：「余人余眾生貪瞋癡覆心，故不能如實讚歎，何以故？若偏愛，不見過，但見功德；若偏瞋，但見其過，不見其德；若愚癡，多不能如實見其好醜。諸天世人雖有智惠，三毒薄者亦不能得如實贊，猶有謬失，無一切智故，結使不盡故。聲聞支佛三毒雖盡，亦不能如實贊，猶有餘氣未盡，又智慧不具足故。唯佛一人三毒及習氣永盡，成就一切智，故能如實贊不增不減。」（文）此由能贊人惑多少致有差別。今此讚歎不由能贊人勝劣，彌陀如實功德故，上從諸佛，下至凡夫，所稱名悉是平等如實讚歎也。蓋以諸佛為首，故言「十方諸佛」也。</p>
            <p>八大悲回向故，此願名「往相回向之願」，為以佛體德回向于十方眾生，故願使十方諸佛稱讚我名號，由聞咨嗟名號，得真實信心，依信故得領其功德，此願功也。（《蹄涔記》第二論此義，可見）如是有深趣，故誓諸佛咨嗟也，可知。</p>
            <p>次論攝屬者，此願佛功德所攝，于佛功德中，上光壽無量是明佛體德，已下誓佛名號德，此願在初，為下三願張本，其領咨嗟實義者第十八願也，故次此願明之，其十九、二十願亦得佛德一分，而不能契咨嗟實義，諸佛雖如法實讚歎，由機失，不能如實聞，故致有不如實過。然本由聞諸佛所說，故在初為其張本，喻如開大肆而賣諸物，富貴貧福隨其分，或有賈得全分，或有賈得一分，可知。何以得知者？《唐譯》以國德為所贊，《漢》、《吳》兩譯國德、佛名並舉，今經唯佛名。其十九願從國名，而廿願機從佛名入，而與名義不相應，是以《行卷》不引《唐譯》願文者，恐帶假相故乎，可思矣。</p>
            <p>後解文者，「十方諸佛」者，舉能贊人，成就文言「十方恒沙諸佛如來」，諸佛同勸同贊而無異心，故雲「皆共」。以《小經》讚歎，其相可知也。</p>
            <p>「咨嗟」者，憬興雲：「咨者，贊也，嗟者，歎也。」《苑音》四（初）雲：「咨，音諮，孔安國注《書》曰：咨，嗟也。《玉篇》：咨嗟，嗟歎也。鄭箋《詩》曰：咨嗟，歎美之深也。」</p>
            <p>「稱我名者」，「稱」謂稱讚、稱揚之義也。「我名」者，謂光壽無量之所成名體不二嘉號也。《小本》雲「稱讚不可思議功德」，願成文言「讚歎無量壽佛（壽體）威神功德不可思議（光名）」，宗家雲「諸佛稱歎光明名」是也。《論注》雲「無礙光如來」，此舉光攝壽，以光明無礙為阿彌陀名，故名體不二名號也。</p>
            <p>《梵響》雲：「大祖曰：就此願有二意：一就佛解，二就眾解。一就佛解者，若我成佛，為十方諸佛被稱讚佛果功德，而佛果功德者正覺也，十方諸佛莫不皆讚歎其性其相，故言極覺被讚歎，願成文同之。二就眾解者，可於為稱本願名號行者，十方諸佛同心讚歎之也。凡諸佛本心，皆令眾生出離也，然千千萬萬易出離者念佛也，故歸彌陀本願念佛，是稱諸佛意，故諸佛同心讚歎念佛行者矣。」（文）</p>
            <p>《義記》雲：「舊有二義，一贊佛名，是約佛解。《悲華經》雲『令十方諸佛稱揚讚歎我名字』，此義也。二歎我名者，是約眾釋。《小經》雲：『善男子、善女人皆為一切諸佛共所護念』，此義也云云。」</p>
            <p>今謂：吾祖《末燈鈔》中引十七願成就文，證諸佛讚歎信心行者，亦暗同此義焉。然祖意所贊名號中具眾生能信能行故，贊名號即是贊能信能行故，約此義邊雲爾而已。</p>
            <p>問曰：第十八願既具信行，（三信十念）何煩於此願立行耶？</p>
            <p>答：日溪雲：「高祖釋皆從傍正，此願名號雖具信，而行是為正，今取行於此願；雖曰行，信是為正，故取信於第十八，十念念此名號，故於所行處論能行。約建立門二願各別，約安心門二願一致。」（已上）</p>
            <p>今謂：聞諸稱讚佛名而得三信所稱曰「如實修行相應」，契所行法體，故與諸佛稱名無異，念念聲聲流入所行海。以此義故，高祖「乃至十念」稱名歸第十七願取之焉，在十七願則具信之行，信是行之家信也；在於第十八願則具行之信，行亦是信家之行也。</p>
            <p>《義記》曰：《行卷》「此願正明大行」者似違前代判？答：今家亦雲「正因則第十八而不兼」，然此願為大行者有深意，先定能所，然此願者所行法體，而非能行，佛咨嗟故。然祖師釋雲「稱無礙光如來名」者，則應能行。</p>
            <p>然《六要》雲：「問：本願中以第十八願為佛本願，自他共許，更無異義，第十七願何關其言？答：十七、十八更不相離，行信、能所，機法一也，總四十八願皆是本願，別而言之，以第十八為其本願，誰以為諍！為願王故。但今經文（「其佛本願力」等文）為至要，故十七、十八兩願俱存所行、能信共以周備。」（已上）</p>
            <p>此解此願為所行及所信，何違祖文！謂有由致，今所行者，名號法體，往生正業，偈雲「本願名號正定業」，不言「稱名」，其所以者，無信稱名雖能行之，於其所行未知是正定業。有信者信知正定業，雖則信知，若不知於願力不思議，是善本之行，而非回向行，疑佛智故。（《改邪抄》云云）然能信之信就所行立，非信能行之功，故偈不謂「稱名」，《六要》亦雲「所行」。然祖雲「稱無礙光如來名」者，彼所行文對能行立，有能行故雲「所行」也，故言「行者是稱名」也。言行體者名號而已，各有其旨，宜思察焉。此行不離能信，能信亦不離名號，故《行卷》雲「歸命斯行信」。（文）此本所以十七、十八為一體不離之願也，《行卷》引《吳》、《漢》兩譯願云云。《六要》雲：「此願含容十七、十八兩願意。」（文）此一體不離之義。《宋譯》亦含十七、十八、十九三願，複成就文「聞其名號」等，其名者指十七願，然本所能行信不離而行後信，是必然矣。直饒是直往者，就行立信，聞其名信故，思之。故分兩卷，先行後信。《贊》曰：「稱念彌陀之名號，真實獲得信心人。」（文）</p>
            <p>吾輩從幼生稱此佛名，是此願力而大行，然雖稱往相回向之行，未識本願生起，故似無記業。今依釋迦知識指誨，始聞本願之正業，正是此願之力也。聞位發信，則入十八願，是一體不離，不二而二，二而不二，一願之上論能所念，故宗家釋「若我成佛」等，直雲「稱我名號」，是顯其不二。今家別顯二願，遂示幽致，故《行卷》引《禮贊》「若我成佛」等文，又《信卷》引「至心信樂願」，一個十八願各引兩軸，妙哉宗致！他家皆立信後行，故偏教口稱，今家獨立行後信，故本于信心云云。</p>
            <p>《海渧記》破雲：「《義記》引彌陀名號稱之《和贊》而先行後信之證，且以幼年以來悠悠泛爾稱名為此願大行，而成《行卷》『稱無礙光如來』之義者，未必然也。今此願名號乃行者所歸法體而佛邊大行也，得之機邊者，唯是第十八願至心信樂之人而已，除此機外，無有相應此大行者。是以自力稱名行人乃第廿願機，而終日稱名無相應十七願行體，不能入報土矣。況悠悠泛爾稱名何由得相應第十七願行體也！不相應行何得名大行也！彼泛爾稱名是屬機邊能行，能行不相應，所行豈名乎！然則以稱彌陀名號贊為幼年已來悠悠稱名，而合之《行卷》『大行』者，則稱無礙光如來名之義者可謂非也。《本書》篇次先行後信者，約所行、能信之次序而已。然《義記》以『稱彌陀名號』之句為先行之義，則是以能行混所行。此難如何得會？若言『《行卷》曰大行者稱如來名，故所行即能行也』者，以自力混他力之失，何者？其所行即能行者，第十八願機之所稱，全第十七願大行，（彌陀回向他力）而為十八願機稱名，故所謂『如實修行相應』是也。如此，則能行亦全得大行德，故真實信心稱名可謂『大行』矣，幼年已來所稱悠悠自力稱名豈可為所行即能行而大行哉！甚以為不可，豈非自力混他力之失哉！云云」</p>
            <p>第十八、念佛往生願</p>
            <p>設我得佛.十方眾生.至心信樂.欲生我國.乃至十念.若不生者.不取正覺.唯除五逆.誹謗正法.</p>
            <p>初得名者，義寂名「攝取至心欲生願」，（取下品十念）憬興雲「攝上品願」，智光名「諸緣信樂十念願」，良源名「聞名信樂定生願」，真源名「十念往生願」，靜照名「念佛往生願」。黑穀依善導，用「念佛往生願」名，對諸師「十念往生之願」名。諸師意大同智光、真源義，故黑穀《集》雲：「諸師之釋，別雲『十念往生願』，善導獨總雲『念佛往生願』，諸師別雲『十念往生願』者，其意即不周也。所以然者，上舍一形，下舍一念。故善導總言『念佛往生願』者，其意即周也。所以然者，上取一形，下取一念故也。」（思義雲：「善導釋者出《般舟贊》云云。」此釋不然。有雲：《集》引三文中，引《禮贊》「若我成佛」等文釋本願。由此言之，『眾生稱念，必得往生』，取意文也。何者？言『眾生稱念』，而不言十念或十聲，故『念佛往生』也。」今謂：未必然。《禮贊》又雲：「但使信心求念，上盡一形，下至十聲、一聲等，以佛願力，易得往生。」（文）正此文意也。）</p>
            <p>若依今家，《信卷》雲：「斯心即是出於念佛往生之願，斯大願名『選擇本願』，（選舍諸行，選擇念佛為往生本願故）亦名『本願三心之願』，（簡別《觀經》顯說三心故）複名『至心信樂之願』，（直出願文，示正因義）亦可名『往相信心之願』也。（依成就文）」此五名中，初二名據黑穀舊，故言「即是名」也，後三名今家自稱，雲「亦複」、「亦可」。後三名中，初二名依因願，後一依成就文。而從廣之略，本願三心者約法體，則建三信願，法體成願作度眾之回向，故開為三心也；至心信樂之願者，報土真因，唯真實信樂故，就正因立名，合三為二也；往相信心願，合三為一心，依願成文故，行者所發信心非從機所發，如來至心所回向，故名「往相信心」，即對往相正業立此名，可知。</p>
            <p>然元祖所謂「念佛往生之願」名者，就行立名，此行亦非單行，高祖立「往相信心」之名者，亦非單行，以為顯信心為願體故，而釋成「念佛往生願」名，非單行，乃是信行相即念佛，故立此名。何以故？若但言「念佛往生」，則恐人謂為單行，故別立信心願名，於于此乎成立信心為本之義者，吾祖妙教流通之功哉！其《信卷》立「別序」者，為之而已。</p>
            <p>又信偈安於行中者，乃彰信、行兩編分而不分之深旨，不分而分行、信於十七、十八兩願者，欲明信心能入之實義。約義門五願常分，安心門但是一願耳。然諸師以行為願體，今家以信心為願體，而推行於第十七願，若為兩體，則恐人見致惑故也。然了惠雲：「三心雖要，非本願，故《禮贊》中引此願，略『三心文』，知非願體。今按經釋，具願之行為往相因，離願之行無往生能，今取具願之行為願體云云。」噁何謂乎！《禮贊》中略三心者，非示行為願體也。有雲：「欲示信行不離深旨，且為簡慈等十念，故改三信為『稱我名號』而已。」（《涔記》）今按：吉水曾曰：「問：善導釋本願文，略去至心、信樂、欲生之安心者，有何意乎？答曰：唯知眾生稱念必得往生，則自然具足三心，為顯此理，略而不釋也。」（《語燈》五之三十八）豈是為顯行為體乎！可見。宗家曰「辨立三心以為正因等」，吉水曰「涅槃城以信為能入」，當知：信心為正因者，乃是相承宗脈也，何枉得信為傍乎！誤之甚哉！</p>
            <p>于吾一宗中，舊有四解：或信心為願體，或稱名為願體，或信行為願體，或他力為願體。爾來朋望西，以稱名為願體，而塞高祖宗脈者，甚哉誤也！既名「往相信心願」，更加「別序」，何夫不思哉！以信心為願體也祖文分明，不可惑矣。</p>
            <p>次明所攝者，此願可屬佛功德矣。</p>
            <p>問：諸師皆以十二、十三、十七三願屬攝法身願，此願屬攝眾生願，今何為佛功德願耶？</p>
            <p>答：此順天親《論》意，何者？《論》主「不虛作住持功德」正是彰第十八願也，以是為佛八種功能之一，則今以十八願等為佛功德者，豈曰不然耶！又《悲華經》中攝之於佛德者乎，撿尋可知。良以光明壽命體德為十七願所贊體，以名號攝化十方，十七已是佛德，十八何不佛德，信行不二，兩願不離，故異譯兩願合說，攝佛德於義不相違也。</p>
            <p>次願意者，一切群生海，自無始已來乃至今時，穢惡污染無清淨心，虛假諂偽無真實心，一切時中，貪愛之心常能汙善心，嗔憎之心常能燒法財，是以六度之行難成就，佈施、持戒、起立塔像等諸行難修，孝養父母等世善尚難，況出世善乎！散善尚猶難，況定善乎！由是無始已來，流轉煩惱海，漂沒生死海，無有出離之緣。是以法藏菩薩以平等大悲，為之思惟，普為救此一切有情建此願。以六度等諸行而不為往生願，定散諸行外別立此願，以念佛一行為往生正因，一切眾生往生正因之願是也。</p>
            <p>故《選擇集》雲：「當知以上諸行等（六度、菩提心、六念、持經、持咒、起立塔像等，孝養父母等，多聞、智慧高才等）而為本願者，得往生者少，不往生者多。然則彌陀如來法藏比丘之昔，被催平等慈悲，普為攝於一切，不以造像、起塔等諸行為往生本願，唯以稱名念佛一行為其本願也。故法照禪師《五會法事贊》雲：『彼佛因中立弘誓，聞名念我總迎來，不簡貧窮將富貴，不簡下智與高才，不簡多聞持淨戒，不簡破戒罪根深，但使回心多念佛，能令瓦礫變成金。』」（文）</p>
            <p>宗師曰「以光明名號攝化十方，但使信心求念」者，此願意也。此願實五劫思惟之所願，選擇攝取之正意，生死出離之強緣，但在此願，稱「無上超世」者，為之而已。此願為「正因願」，餘願為「欣慕願」，若無此願，則余願不可成，無往生因故，若無往生因，則餘願徒設，故餘願攝此願。故黑穀雲：「四十八願之中，既以念佛往生之願而為本願中之王也。」宗師雲：「彼佛今現在成佛，當知本誓重願不虛，眾生稱念，必得往生。」乃是本願生起本末是也。果成佛意不忘此因願，故來攝取念佛眾生，以本誓重願不虛，故此願真不可思議，諸佛所稱讚，釋迦出世正意，為此願而已。</p>
            <p>次參考諸譯者，《漢譯》雲：「乃至諸天人民，蠕動之類，聞我名字，皆悉踴躍，來生我國。」</p>
            <p>《吳譯》第四願雲：「乃至諸天人民，蜎飛蠕動之類，聞我名字，莫不慈心歡喜踴躍者，皆令來生我國等。」</p>
            <p>《唐譯》雲：「余佛剎中諸有情類，聞我名已，所有善根心心回向，願生我國，乃至十念，若不生者，不取菩提。唯除造無間惡業，誹謗正法及諸聖人。」（文）</p>
            <p>《宋譯》第十三願雲：「所有眾生，求生我國，念吾名號，發志誠心，堅固不退（十八願也）。彼命終時，我令無數苾蒭，現前圍繞，來迎彼人，經須臾間得生我國。（十九願）」此兩願合翻。然今本十九願折為二分，一行相，二益相，其臨終現前是修諸功德之益。然《宋譯》以諸行益合於第十八願者，真假混淆，不善知經旨，讀者思之。</p>
            <p>《悲華經》十八、十九願相判然，彼不說二十願者，約法則但是名號，故與第十八無別故。</p>
            <p>後解文者，「十方眾生」者，顯大願所被機類，「十方」之言通指所居一切世界，「眾生」之言總舉能居諸有機。成就文雲「諸有眾生」，《和贊》會兩文而言「十方諸有眾生」。</p>
            <p>望西雲：「但限穢土，不通淨土，攝凡願故，不除十惡破戒人故，所言『眾生』廣通善惡男女眾生。」此依淨影，「今願雲『眾生』，次願雲『菩薩』，既分凡聖，故此願唯穢土攝凡夫願云云。」諸家大同之，此《觀經》意也。</p>
            <p>今謂：「十方眾生」之句承前十方諸佛稱讚來，何者？為以名號使聞十方眾生誓諸佛稱讚，其十方國眾生聞諸佛稱讚名號得三信者，今願「十方眾生」是也。然則「十方眾生」言何但此界凡夫乎？若唯此界者，十方諸佛稱讚何用！又何言「十方世界普流行」乎！</p>
            <p>今家意者通凡聖，故偈曰：「能發一念喜愛心，不斷煩惱得涅槃，凡聖逆謗齊回入。」宗家雲「五乘齊入」，下經說他方菩薩生因，雲「其佛本願力，聞名欲往生」，故知此界他方凡聖齊乘此願為生因焉。蓋今家意存兼正，故雲：「本為凡夫，兼為聖人。」宗家雲「一切善惡凡夫得生者等」，是本為凡夫，故雲「一切善惡凡夫」。然約佛本意，則以惡凡為本，故鸞師以下品惡人合第十八願，成「諸有眾生」。西河言「一生造惡眾生」，以《觀經》下品惡機為本願正機者，淨祖相承，而不言遮聖人，是以言兼正而已。《口傳鈔》雲「彌陀本願本為凡夫，不為聖人」者，本願寺聖人相承于黑穀，而如信上人仰曰：「善人尚往生，況惡人乎！」兼正之義夫可見矣。</p>
            <p>《會疏》雲：「此願以唯除五逆為限，知通十惡凡夫。」此釋好矣。又複以異譯證不但人天，亦攝惡趣，故《漢》、《吳》兩譯雲「蜎飛蠕動之類」，可准解矣。</p>
            <p>然今經三願同言「十方眾生」，而言同意別，正定、邪定、不定三願之機各別故也。《漢》、《吳》兩譯顯其勝劣，「諸天人民蠕動之類」（十八願）、「有作菩薩道者」（十九願）、「他方佛國人民」（二十願），有此不同故。《和贊》今願機與十九、二十願機差別，以可見耳。</p>
            <p>「至心信樂，欲生我國」者，正明以弘願三信而為報土正因，此三信則前諸佛稱讚名號印現于聞者心中成三信，故三信共名號為體，是以雲「聞其名號」等，由聞名號，如實領受其名號為信心，故「聞其名號」句即指十七願。《漢》、《吳》、《唐》三譯皆於三信上有「聞我名字」句，與今成就文同，行信不二，兩願不離之旨在文分明。由此言之，則今願文亦可加「見聞我名號」一句，然今經無此句者，願文且示兩願差別，而於成就顯其不離，影略互顯，二而不二，不二而二，行信不離，無礙廣大之三信也。</p>
            <p>望西雲：「『至心』等者，行者安心，《觀經》三心，如《觀經釋》雲『此經三心即同本願三心』爾。故『至心』者，至誠心也，『信樂』者，深心也，『欲生我國』者，回向發願心也。」（已上）</p>
            <p>以今家意言之，則《觀經》三心有隱顯，顯即定散自利各別三心，隱則利他通入三信也。若依顯義，則二經三心各別，若依彰義者，二經三心其義一也。其《觀經釋》意約隱彰弘願義，望西何不分要門、弘願，而直同《觀經》三心耶？</p>
            <p>今依今家，釋三信者有廣略，其略釋者，《尊號銘文》曰：「言『至心信樂』者：至心者，真實也。真實者，以如來誓願之真實為至心也。煩惱具足之眾生，本來無真實心，無清淨心，濁惡邪見故。信樂者：如來本願之真實，無二心深信不疑，謂之信樂。此「至心信樂」即是發誓欲勸導十方眾生，使其信樂我真實之誓願，此謂之至心信樂，非凡夫自力之心。「欲生我國」者：以他力之至心信樂，欲生安樂淨土也。」言應信受愛樂我本願名號真實功德，而以為報土生因，應欲以此生因而往生安養淨土，名號真實即所聞名號（諸佛稱讚）是為「至心」之體，聞信愛樂其名號不疑曰「信樂」，此能信亦發於名號，故曰「他力至心信樂」，是為報土生因，以此趣向彼國，名「欲生我國」。然此釋意「至心」約法體，「信樂」、「欲生」二心約機受，似與《廣書》釋相違，而下於二個「應」字，「應」之言示如來招喚，故知三信皆是如來招喚也。《和贊》亦同之。至於此則終歸一致，思之。</p>
            <p>其廣釋者，《信卷》〈別序〉：「爰愚禿釋鸞，信順諸佛如來真說，披閱論家釋家宗義，廣蒙三經光澤，特開一心華文，且致疑問，遂出明證。」（文）</p>
            <p>三一問答承之來。廣釋本願三信有二門：一合三為一訓釋門，二法體成就即離門也。初合三為一訓釋門者，此約機領解，唯為一心，三信但是行者歸命一心也。故成就文說一信心，《論》主釋「一心歸命」也。文雲：</p>
            <p>問：如來本願已發至心、信樂、欲生誓，何以故《論》主言「一心」耶？</p>
            <p>答：愚鈍眾生解了為令易，彌陀如來雖發三心，涅槃真因唯以信心，是故《論》主合三為一歟。私窺三心字訓，三即合一，其意何者？言「至心」者，「至」者即真也，乃至為也，興也。（初設字訓）明知：至心即是真實誠種之心，故（真實誠依「至誠心」釋，種者實，亦種也，依「二乘種不生」釋。）疑蓋無雜也。（「至心」會無疑之義）「信樂」即是真實誠滿之心、（離虛假雲真實，內不虛充實為滿，如《唯信文意》。上「誠種」至此為「誠滿」也。）極成用重之心、（可信之法名「極成」，皆可信用尊重，故不可有疑心也。）審驗宣忠之心、（審諦明驗是明瞭無疑義，忠言不違言「宣」也，中心信言「忠」，何可疑乎！《略書》無「宣忠」。）欲願愛悅之心、（「欲願」者，《論注》雲願是欲樂義。愛亦愛樂，此亦於決定可愛處生愛樂心，亦無可疑。）歡喜賀慶之心，故（依成就文，既歡喜，何可疑乎！）疑蓋無雜也。（「信樂」之訓皆會無疑之義也）「欲生」即是願樂覺知之心、（於所緣境了明覺知，故生樂欲，亦何疑。）成作為興之心、（願樂覺知來顯決定成佛道，作為佛事，興大悲，亦何可疑乎！）大悲回向之心，故疑蓋無雜也。（「欲生」諸訓悉會無疑之義）</p>
            <p>述曰：初字訓釋如《別記》，次會義中三心悉設真實、決定、審諦、明瞭之字訓，而會無疑之義，三言「疑蓋無雜」，無疑者即信也，故三心共無疑心之義者一也，故合三心為一信心也。（《唯信文意》雲：信者，無疑心也，即是真實之信心也，離虛假之心也。虛者不實，假者不真。恃本願他力，離自力也。）</p>
            <p>後結成文雲：「今按三心字訓，真實心而虛假無雜，（結成「至心」、「信樂」之「真實誠種」、「真實誠滿」等訓義。既真實離虛假，故無可疑也。）正直心而邪偽無雜，（結成「欲生」訓義正直向西方，故離邪偽，何有疑蓋！）真知：疑蓋無間雜故，是名『信樂』。（三信無一疑心）信樂即是一心也。（合三為一信心，結成三心一無疑心，即一信心。）一心（釋上「一心」，《銘文》雲：「一心者，于教主世尊之言，無二心無疑心，即是真實之信心也。」）即是真實信心，是故《論》主建言『一心』也，應知。（「一無疑心」結歸《論》主「一心」也）」</p>
            <p>下三信結文雲：「三心已疑蓋無雜，故真實一心是名『金剛真心』，金剛真心是名『真實信心』。乃至是故《論》主建言『我一心』。」（文）可合考矣。</p>
            <p>（《改邪鈔》雲：「《觀經》之三心者，凡夫所發自力之三心也；《大經》所說之『至心信樂』等之三信者，從他力所授之佛智也。」又《最要鈔》雲：「此信心既讀為『真實心』，則非凡夫之迷心，全是佛心也。此佛心授與凡夫時，謂之『信心』。故知三心是佛知也、佛心也，得之眾生則為一信心也。」）</p>
            <p>二法體成就即離門者，此中亦有二：一體用相即門，二名義攝對門。</p>
            <p>初體用相即者，若約機受，則合三為一心，約法體則三信差別，是故機受一心歸命中，自法德具真實、信樂、回向之三義，其體但名號，全三而一心。一心信體開為三信，應知。</p>
            <p>其文曰：「又問：如字訓，《論》主意以三為一義，其理雖可然，為愚惡眾生，阿彌陀如來已發三心願，雲何思念也？答：佛意難測。雖然，竊推斯心（已下三心別釋中，初「至心」釋）等云云。」</p>
            <p>一至心者，謂至誠真實，至極清淨心也，斯心隨順法性，離虛假故，（真實）順二諦，無虛偽顛倒心，（清淨）故名「至心」。（《論注》云云）虛妄顛倒凡夫何有此清淨真實心耶！是以如來因中，於永劫所修三業行，無不清淨，無不真實，終成就真實功德名號，回向之於一切苦惱有情，是名「回向利他至心」也。《信卷》曰：「一切群生海，自從無始已來，今日至今時，穢惡污染無清淨心，虛假諂偽無真實心。（此明生起）是以如來悲憫一切若惱海，於不可思議兆載永劫，行菩薩行時，三業所修，一念一剎那無不清淨，無不真心。如來以清淨真心，成就圓融無礙，不可思議，不可稱，不可說至德（次明所修真實），以如來至心回施諸有一切煩惱惡業（不淨）邪智（虛假不實）群生海，則是彰利他真心，故疑蓋無雜。斯『至心』則是至德尊號為其體也，（明所施真實）是以《大經》言等，（證永劫所修真實，此本效宗師）《如來會》言等，（助顯）光明寺雲等。（正依此等，顯如來因中真實行之所施，此文通下二心，後引證真實成就）爾者，大聖真言、宗師釋義，信知：斯心則是不可思議、不可稱、不可說一乘大智（名號）願海，回向利益他之真實心，是名『至心』。」（文）（後私釋）</p>
            <p>次引《涅槃經》，釋「真實即如來」也，以是知如來真實所成名號為「至心」體，眾生歸如來真實，則所施至心即為眾生真實，所施為趣求亦皆真實。故《六要》雲：「以歸佛願名『真實』。乃至歸佛願者，發真實心，此心雖似凡夫所發，是為佛智所施心，故雲『真實心』，更非眾生隨情心。」（文）真實之心，真實即心，雖有二釋，依訓釋，心者，種也，文則持業為正，歸佛心即真實心故。</p>
            <p>二「信樂」者，信忍愛樂甚深廣大功德法之心名「信樂」，此信為菩提正因，然濁惡不善凡夫，具足煩惱眾生，無清淨真實之信樂，故無上菩提難成，無上功德難得。是以如來因中永劫修之，成就清淨真實大信回之眾生。</p>
            <p>文曰：「次信樂者，則是如來滿足大悲，圓滿無礙信心海（標利他信樂），是故疑蓋無有間雜，故名『信樂』。（釋名）即以利他回向之至心為信樂體也。（出體，已下大悲回向生起）然從無始已來，一切群生海，流轉無明海，沈迷諸有輪，系縛眾苦海（《略本》雲「具縛群萌，穢濁凡愚。」）無清淨信樂，法爾無真實信樂。是以無上功德難叵值遇（無真實信樂故），最勝淨信（無上菩提真因）難叵獲得。（無清淨信樂故）是以（已下顯上四句。《略本》雲依之窺釋意。）一切凡小，一切時中，貪愛之心常能汙善心，（顯淨信難得）瞋憎之心常能燒法財。（顯無上功德叵值，此依「二河文」）急作急修，如灸頭燃，眾名雜毒雜修之善，（不清淨故）名虛假諂偽之行，（不真實故）不名真實業也。（自力不真實，故名虛假雜毒之善。已下以「至誠心」釋顯其所由。）以此虛假雜毒之善，（合上二句）欲生無量光明土，是必不可也。何以故？（征不可之所由，正明信樂成就。）正由如來行菩薩行時，三業所修，乃至一念一剎那疑蓋無雜。（真實心中作故，《略書》雲：「由三業所修皆是真實心中作，故疑蓋無雜。」（文）故知：不真實即虛假雜毒，故疑蓋間雜也。由之，如來以無疑蓋故，成真實信。）斯心者，（無實真心）即如來大悲心故，（回向為首故）必成報土（眾生）正定之因。（《略本》無此二句，言「如來回向為首大悲心故成正因。」）如來悲憐苦惱群生海，以無礙廣大淨信，回施諸有海，是名利他真實信心。（正結成大悲回向之信樂也，以利他回向至心為信樂之體，得利他真實之名。利他真實者，至誠心釋也，真實信心者深心釋也，合二釋成此心之名也。）」</p>
            <p>次引願成就文，至「乃至一念」，（《略本》至「歡喜」）又引異譯助顯淨信及愛樂也。信心是淨信也，歡喜即愛樂，故為信樂成就文。乃至「《論注》曰『名如實修行相應』，是故《論》主建言『我一心』。」（已上）</p>
            <p>當知：如來真實心中，成無疑真實淨信，回向之諸有，由之歸如來真實處，即得清淨真實信樂，能持真實無上大功德，能愛樂所有深法，故名「信樂」。此真實信樂為無上涅槃真因，故名「願作佛心」，大悲心故亦是度眾生心。故（《唯信文意》）曰：「信樂者，使一切眾生至大涅槃之心也。」《略書》雲：「聖言明知：今斯心即是本願圓滿清淨真實信樂，是名『信心』，信心即是大悲心，故無有疑蓋。」（文）</p>
            <p>《信卷》（廿七丁左）雲：「願力回向之信樂，是曰『願作佛心』，願作佛心即是橫菩提心等。」《銘文》雲：「他力至心信樂之業因等。」（文）</p>
            <p>三「欲生我國」者，欲者，願也，厭穢欣淨，去此向道，名「欲生心」，亦是「回向心」也。然一切眾生無始已來，久住著生死，無有求出津向道之心，實生死甚難厭，佛法複難欣，是以釋迦發遣，彌陀招喚，言「不顧水火二河，正直進直來」，此乃如來回向之「欲生心」也。故《信卷》雲：「（初總標他力回向心為欲生心）言欲生者，則是如來招喚諸有群生之敕命，即以真實信樂為欲生體也。（《銘文》曰：「欲生我國者，應以他力至心信樂欲生於安樂淨土也。此乃如來敕命，言應欲生我國也。亦是以真實信心正因趣向彼國，故信樂為體也。」）誠是非大小、凡聖、定散、自力之回向，故名『不回向』也。（簡自力回向，彰他力回向，為欲生心也，明生起。）然微塵界有情，流轉煩惱海（因），漂沒生死海（果），無真實回向心，無清淨回向心。（明如來回向之生起，正明欲生心成就）是故如來矜哀一切苦惱群生海（第五門之語），行菩薩行時，三業所修，乃至一念一剎那，（以「利他真實文」顯回向成就），回向心（欲生）為首，得成就大悲心。故（以回向門《論》文換「真實心中作」之句，以顯回向大悲心、次明回施他力欲生心。）以利他真實欲生心，回施諸有海，欲生即是回向心。（結成招喚敕命即回向心）斯則大悲心，故（回向為首，成就大悲心故）疑蓋無雜。」</p>
            <p>次引願成就文，顯「欲生」（願生）即真實心中回向故，引異譯助顯如來至心回向，（雲愛樂所有善根回向故）次引《論》「回向門」成大悲心回向成就之義。作願者，即是如來願心，欲願令生我國，乃是欲拔苦也。眾生受之，願生彼國，即是向佛道，彼國是畢竟成佛道路故，此願共他則成眾生回向之義。巧方便回向，故雲「度眾生心者，攝取眾生令生有佛國土」是也，此回向非但「往相」，亦通「還相」，是本由如來回向願心故，為彰此深旨，故引「往還回向注文」。次引「淨入願心」及「出第五門文」，可見。</p>
            <p>次（二十五左）引光明寺「回向心」釋，明此欲願心非自力欲願，必須如來決定真實心中回向，願作得生想，一心投正直向西，名「回向」而已，當知欲生心即菩提回向心。故黑穀曰：「欲往生淨土即是菩提心也。」</p>
            <p>《往生要集》雲：「又願求極樂非是自利心，所以然者？今此娑婆世界多諸留難，甘露未沾，苦海朝宗，初心行者何暇修道，故今為欲圓滿菩提願行，自在利益一切眾生，先求極樂，不為自利。乃至《十疑》言：『所以求生淨土，欲救拔一切眾生苦故，即自思忖：我今無力，若立惡世，煩惱境強，自被纏縛，淪溺三途，動經劫數，如是輪轉，無始已來，未曾休息，何時得救苦眾生，為此求生淨土，親近諸佛，證無生忍，方能於惡世中救苦眾生。』（已上）餘經論文具如《十疑》也。應知念佛修善為業因，往生極樂為華報，證大菩提為果報，利益眾生為本懷云云。」由此知欲生彼國即是大菩提心也。</p>
            <p>《論注》曰：「此無上菩提心即是願作佛心，願作佛心即是度眾生心，度眾生心即是攝取眾生生有佛國土心，是故願生彼安樂淨土者，要發無上菩提心也。若人不發無上菩提心，但聞彼國土受樂無間，為樂故願生，亦當不得往生也。」（文）</p>
            <p>十九、廿願亦雖曰「欲生我國」，而彼但為樂，故願生分齊，未曾得大菩提心，故不可生真實報土也。此願「欲生」特由佛大悲心回向，成大菩提義也。</p>
            <p>上來就法體相即明三心，由法體開三，故行者一心中得具三心，不識不覺，一心歸命處具真實菩提心回向之義者，佛願本誓三信故也。是故一即三，三即一，廣大無礙圓融三心也，應知。</p>
            <p>問：「信樂」、「欲生」二心既引成就文，「至心」有成就對文耶？</p>
            <p>答：有解：「聞其名號」是其對文，言「至心」者，至德尊號為體故。今謂不然，既「聞其名號」已下引為「信樂」成就文，何可為「至心」對文耶？</p>
            <p>有解雲：「至心回向」句是「至心」對文也。或議曰：此說頗允當矣云云。今謂：此義亦不然，既「至心回向」已下為「欲生心」成就文，何煩得為「至心」成就文耶？今按：高祖既不別對「至心」成就文，今何違祖意，別求對文耶？請可仰祖釋而已。私按：祖意「至心」總通「信樂」、「欲生」，為真實體，故雲「真實信樂」，雲「真實回向心」，故知「至心」是為二心之總體。三信俱以名號為體，故因願雲「至心信樂」，成就說「至心回向」，示以「至心」為二心總體故，是故「信樂」、「欲生」二心成就中，「至心」在於其中。為有此義，不別須對文，蓋此意乎！思之焉。</p>
            <p>按：論本願成就亦有二途，若約法體成就，則如「三心別釋」，指成就文；若約合三為一門，則「聞其名號」已下總為真實信心成就文，「信樂一念引證文」是也。《改邪鈔》等明機受安心，故曰「正願成就說『聞其名號，信心歡喜，乃至一念』等。」此亦依合三為一門而已。</p>
            <p>已上約體用相即，體用相即者，上文曰：「『至心』以至德尊號為其體也，『信樂』以利他回向之至心為體，『欲生』以真實信樂為體也。」（文）至心即真實心也，法藏菩薩達如起修，所修萬行悉真實心所成，至德尊號是也，以其真實回施之眾生，故「至心」以尊號為體，體必具用，則所施真實外無趣求真實，「至心」體必帶「信樂」、「欲生」之用，一真之三，故曰「真如一實信海」。雖然，在真實心中，則趣求之相猶微不著，其相顯者「信樂」也，故曰「信樂以至心為體」，真實之信樂故。信受愛樂真實功德，恒沙萬德悉滿足為涅槃正因，是為願作佛心，故曰「成報土正定之因」也，此願作佛具度眾生心用，故有自回向菩提，使眾生向佛道之用，其回向相顯於欲生心，故曰「以真實信樂為欲生之體」，當知體常攝持用，用恒依止體，體與用相即不離，故舉一則餘二相即不離，故或曰「真心」，或言「信樂」，或曰「願生心」，無往而不可，是曰「體用相即門」。上來所說此意也。</p>
            <p>二名義攝對者，即是總結文也，文雲：「信知『至心』、『信樂』，其言雖異，其意惟一。何以故？三心已疑蓋無雜，故真實一心是名『金剛真心』，金剛真心是名『真實信心』，真實信心必具名號，名號必不具願力信心也。是故《論》主建言『我一心』，又言『如彼名義，欲如實修行相應』故。」（文）</p>
            <p>釋曰：上來約法體別釋三心竟，至此結以「名義攝對」，為三心即一心，「至心」等三名與「疑蓋無雜」義相對，而以義攝名，曰「名義相對」，謂上於三心中，三言「疑蓋無雜」，「至心」、「信樂」、「欲生」，其名言雖異，而其三之義唯一無疑心，無疑心者，即真實一心，是名「真實信心」，故「至心」、「信樂」、「欲生」即是無疑真實之一心也。「至心」是回向利益他真實心，故疑蓋無雜；「信樂」是利他真實信心，故疑蓋無雜；「欲生」是利他真實欲生心，故疑蓋無雜也。三心皆利他真實，故三心即無疑真實一心也，三皆真實，何有疑蓋！故曰「三心已疑蓋無雜，故真實一心也，是名金剛真心」者，以欲生心會合于無疑一心。次上文雲：「言能生願心者，獲得金剛真心也」等，又「真心徹到」等，舍苦娑婆，期樂無為者，即是大悲回向之義故，真心是名真實信心者，以信樂會合于無疑金剛真心。回向心釋言「此心深信，由若金剛」故。</p>
            <p>由之言之，三信互攝，相即不相離，三即無疑一心故，於於此結歸三信，於《論》雲「一心」，故雲「其言雖異，其意惟一，三心已疑蓋無雜故。」又複就此一信心，鸞師釋成淳一、相續之義。</p>
            <p>古振曰：「淳心者至心，決定心即信樂也，相續心即欲生心，此從微之著次第云云。」今謂不然，就三心即為一信心之上論展轉相成之義，故雲：「一者信心不淳，二者信心不一，三者信心不相續。」與此相違雲如實修行一心，明知就一信心上言之，何別配「至心」等三乎？思之。</p>
            <p>下願成「一心會合文」，專心、深信決定心、無上上心、真心、相續心、淳心、憶念真實一心等會合矣。由此思之，今文就如實修行相應一心明之，故引「我一心」及「如實修行相應故」文證明，豈不然乎！「真實一心是名金剛真心」者，淳心之義，不若存若亡，故金剛真心也；「金剛真心是名真實信心」者，決定心之義也；「真實信心必具名號」者，相續心之義也。淳一相續之故，憶念稱名如實相應，是言「真實信心稱名」也。不然，則于此何可論必具名號之義乎！三信體是名號，何論具不具乎！知今就憶念稱名論之。世人謂「必具名號者，具所行名號」，今謂不然。真實信心具一形憶念稱名，非所行名號故。《本願鈔》曰：「真實信心必具名號者：從善知識之口聞本願之生起時，即被彌陀之心光所攝取，以攝取之力，自然稱念名號，此即報謝佛恩之行也云云。」</p>
            <p>相承明文顯然，不可異求。此真實信即淳一相續，故必可具「稱我名號」，下至十聲、一聲等一形念憶稱名，是曰「如實修行相應」。「名號必不具願力信心」者，簡不如實修行稱名，而顯如實修行，故曰「真實信心必具名號」，而結言「如彼名義」等。由此言之，真實信心必具乃至十念稱名，此乃如實修行，故與第十七願諸佛稱名同相應所行法體，故高祖取之于第十七願，意在於此乎，可思擇。</p>
            <p>此中，初三心各約佛邊釋了，而後就眾生機邊，為疑蓋無雜一心，是乃佛邊三心為行者一心，一心即信樂，信樂即信心，故機邊能歸心即他力回向信相而已。惟夫淨土法門，不論要、弘，以信心為要，故黑穀釋「三心文」不一而足，其文出處，《三經釋》中《觀經釋》出之。《往生大要抄》〈三心義〉、《七個條起請文》、《東大寺十問答》、《念佛大意》、《淨土宗略抄》、《要義問答》、《返太胡大郎書》、《十二個條問答》（第六條）、《示或女房法語》、《念佛往生義》、《禦消息》等也。於中《七個條起請》第三條、《東大寺十問答》第三問答、《念佛大意》、《十二問答》第十一、《念佛往生義》等所解釋，正約他力弘願三心，其餘就《觀經》顯說而釋焉。其約弘願所釋，約佛邊則為三心，于機邊則唯是為一信心，故雲一也。</p>
            <p>三心之事，智者念佛，自具三心，此事無疑。三心之名絲毫不知之無智之輩念佛，諒必不具三心；三心若缺，焉可往生？如斯之疑，極具其理。然此是阿彌陀佛為法藏菩薩之昔，五劫之間，日夜苦心思惟，所成就之本願三心，故真實不妄。何等無智之人亦能具此三心，能使縱然連三心之名亦不知之我等亦能具此三心故，仰憑阿彌陀佛，毫無疑心，稱此名號，阿彌陀佛必定來迎我往生極樂。聞此而深信，毫無疑心，想必定來迎而念佛，此心即是三心具足之心。唯真信念佛，則心中有三心也。（《七個條起請文》第三）</p>
            <p>又雲：「但此三心中之『至誠心』者，有人作種種理解，尤其堅持主張必須達到至誠，此輩有違彌陀本願之本意，有缺信心也。何等之堅主至誠，然造惡凡夫之身，欲憑己力成就往生者，不可能也。唯憑本願之不思議，方得往生。不思議之本願，本為既無深誠，亦非善人而發。知此道理，真實入專修念佛之一行者，此世難得之人也。」（《念佛大意》）</p>
            <p>又雲：「問：三心具足之念佛者，決定往生歟？答：決定往生也。三心者，有智具之三心，與行具之三心。智具三心者：謂修學諸宗之人，以本宗之智難得取信，故出經論明文，談其解釋之道理，以取念佛之信。行具三心者：一向歸憑者，即是至誠心也；無疑心者，即是深心也；欲往生者，即是回向發願心也。故一向念佛、無疑、欲往生，即是行具三心也。五念四修者，一向信心，自然具足也。（《東大寺十問答》第三問答）</p>
            <p>「乃至十念」者，釋雲「下至十聲」，（《禮贊》及《觀念門》）《選擇集》上（二十三）雲：「『乃至』與『下至』其意是一，經雲『乃至』者，從多向少之言也，多者，上盡一形也，少者，下至十聲也；釋雲『下至』者，下者對上之言也，下者，下至十聲、一聲等也，上者，上盡一形也。」（文）</p>
            <p>《行卷》雲：「經言『乃至』，釋曰『下至』，『乃』、『下』其言雖異，其意惟一也。複『乃至』者，一多包容之言。」又《略書》：「『乃至』者，兼上下略中之言。」（《一多證文》、《銘文》亦同）</p>
            <p>然祖釋設二義者，正就願文「乃至」而解，則與「下至」同一般也，故有初釋。然「乃至」言有不同「下至」者，不可一概，故更設後釋，雲「一多包容之言」，是乃「下至」之言唯局從多向少，「乃至」之言亦通從少向多。故《散善義》釋經「具此功德乃至七日文」雲：「上盡一形，下至一日、一時、一念等；（從多向少）或從一念、十念至一時、一日、一形。（從少向多）」又《群疑論》七（十四）雲：「願中『乃至十念』，此即以少至多，下言『乃至一念』，斯乃以多至少。」（文）然則「乃至」言寬，通從多向少、從少向多耳，今取從多向少釋「乃至十念」為正矣，應知。</p>
            <p>然法位、玄一釋「十念」為《彌勒所問經》所說「慈等十念」。憬興破雲：「此亦不然，彼經『十念』即非凡夫，必非上品三生所能修故。今即還同《觀經》『十念』，上輩亦修十念，理無違故云云。」</p>
            <p>義寂意：此願「十念」與下下品十稱同，故攝下品。禦廟從之。智光、真源等諸師皆雲「十念往生」。雖言「稱名」，而限十念，故有舍上下之失焉。</p>
            <p>善導、吉水以下品十聲稱佛顯「十念」亦不舍上下，故雲「稱我名號，下至十聲。」</p>
            <p>有雲：「他師謬解為《彌勒所問經》『慈等十念』，宗家特為簡此濫，故改為『十聲』。」（文）今謂未必然，法位、玄一等善導已後師也，豈前善導簡於後之濫乎！今按不然，「念」言通觀、稱，善導已前或為「觀念」之念，是以本願正意於於此乎塞矣。宗家大師憤然，為顯本願正意在於稱名念佛，以《觀經》下品「稱佛名故，於念念中」文為證為「十聲稱名」。黑穀複有「念聲是一」之釋，職而之由焉。於於此乎「觀想」之濫廓然矣。五部九卷中，所所其意顯著，嗚呼！何不見而啻言「簡慈等十念」乎！蓋惟稱名之「念」，上明經意，下契論意，謂下品文如前。《般舟經》雲「當念我名」，《漢》、《唐》兩譯此願雲「聞我名字」，《宋譯》雲「念吾我號」，是皆就六字名立「念」，豈非「稱念」之義乎！故龍樹雲「念我稱名自歸」，天親釋「稱彼如來名」，鸞、綽、導相承之，成「稱名念佛」之義。今家稟承之，亦為「稱名十念」，勿論。</p>
            <p>《銘文》雲：「『乃至十念』者，勸導稱念如來所誓之名號，並使眾生知其為不限遍數、不拘時節，故以『乃至』之言加於『十念』而發誓也。從如來所賜之誓願，乃取尋常時節，不待臨終稱念，唯深歸如來之『至心信樂』。」（《一多證文》同之）</p>
            <p>此釋存二意：一示遍數無限，二顯時節不定。</p>
            <p>《和語燈錄》四（四十）雲：「唯遇本願之機遲速不同故，言『上盡一形，下至一念』之本願也，應知。故釋為『念佛往生願』。」「值本願遲速不同」者，謂不定臨終、平生時節也。然《群疑論》約從少向多為「臨終十念」，又《西方要決》雲：「上盡現生一形，下至臨終十念，但能決定，皆得往生。」是亦局「臨終十念」。此二師以下品「十念」釋願文，然不同于宗師，但限「臨終十念」，此非今願文意也。</p>
            <p>就此文，曾有名越、白旗兩家諍論。</p>
            <p>名越尊觀義雲：本願十念限臨終者，不可然矣。凡按此願意，善惡凡夫不論時節久近，不簡念數多少，唯以信樂欲生之心稱名號者，皆悉令生也。當知平生成立一念定生安心源依此願，以可立其信者哉。上人釋「乃至十念」雲「從多向少」，意雲：上盡一形者，顯其多念之相，遇緣遲速、數遍多少隨機不定，故總雲「一形」。「乃至」者，舉其極少，「十念」者約極少滿數，此乃多少相對以為其要，不以尋常臨終為本也。但導、綽等偏約臨終者，准「下輩文」，為顯本願一念十念決定往生之相，殊約最後舉極惡，尤有由哉。（十六義問答文）</p>
            <p>白旗寂惠義雲：本願十念成就一念皆可限臨終也。釋雲「上盡一形，下至十聲」，此釋意：自發心初，至臨終夕，凡盡一形雲「上盡一形」，及臨終遇知識十念雲「下至十聲」，既對「一形」雲「下至十聲」，是非臨終如何？引《群疑》、《要決》為證云云。（《述聞抄》十五出）</p>
            <p>西山、今家同名越義，不論臨終、平生，但業事成辦雲「十念」而已。望西雲「約其滿數雲十念」，亦雲「十聲如《婆沙》雲『若過減，皆存大數。』（已上）故『十念』言含一念等。」爾來釋家皆約滿數解「十念」，猶言「下至十聲、一聲」也。「念」者，通心念、口念，（《西方要決》）善導改為「稱念」也。今家中，《要解》、《梵響》等諸家皆言十是滿數，業事成辦之數，未必數多少，「乃至」處藏「上盡一形」。（《止觀》雲：十是數法，不多不少。華嚴法門皆以十明，賢首雲「十標無盡」。）</p>
            <p>《義記》雲：「『乃至十念』者，信後稱念，一期相續，業事已成，故此行名『佛恩報謝』。他家此『十念』即是願體，以此『十念』臨終業成，或平生業皆有口稱。今家意第十七願稱名念即信前行，未具願力信心，既聞本願生起本末，至心信樂，此時業成，已後必具名號，是報恩行。何以故？順本願故，相應佛意故，曰『真實信心必具名號』，信體之用決定等流相續不斷，猶如花自有香花有煙。然則『乃至』二字重千斤，顯大悲至極，攝臨終、平生之機，令人深信根者哉！云云。」</p>
            <p>此中「第十七願稱名信前行等」者不可也。今釋：今家相承雲「上盡一形」，為佛恩報謝之經營，「下至一念」判決定往生之時克矣，「下至一念」者，指信樂開發一念雲「下至一聲、一念」（「一聲」外言「一念」，知信一念）等，故信樂開發一念業事成辦了，其已成辦之業等流雲「下至一聲」，是一聲十念即是業事成辦之相也，故十念成辦相，十念業成即一念業成也。當知從下至十聲一念至上盡一形稱名並是信決定之相。《信卷》所謂「真實信心必具名號」者，此之謂乎。</p>
            <p>師說雲：《信》、《行》兩卷及《略書》中無「十念」釋，何耶？（《略書》釋「乃至一念」，而無「十念」釋。《行卷》引《安樂集》「十念文」而無釋。）</p>
            <p>今試解之，此「十念」者，以為信則信，以為行則行，義兼兩向，故不須釋歟。例如「世尊我一心」文所引，今此願則以三信為要，以信奪行，故說言「至心信樂願」，成就文雲「信心歡喜，乃至一念」,鸞師釋為「淳一相續三信」，又雲「信心歡喜慶所聞」。由此言之，「乃至十念」者，聲聲即為信相。若直為信，則唯是「一念」，而不得說「十」，既言「十念」，則知是信心之相也。故《信卷》（本十四左）引《禮贊》「信知彌陀本弘誓願，及稱名號，下至十聲、一聲等，定得往生」文，又《行卷》（三十五右）同引此《禮贊》。以為信則信相，故《信卷》引之；以為行則聲聲讚歎入第十七願攝，故《行卷》亦引之。若約行相，歸命初剎那為信，後後相續為行。《信卷》末雲：「言一念者，斯顯信樂開發時克之極促，此示歸命初剎那也，彰廣大難思慶心」者，明斯信樂一念貫上盡一形稱念，故斯乃非一、非多之一念也。當知廣大難思慶心者，後後相續之行，是謂「乃至十念」也。是以約行相門，則信行俱一願而足；若約選擇本願所建往相行信位於兩願，終日能行，不離所行海，此顯他力至極也。世人此願「乃至十念」甚為難解，是何謂乎？《行》、《信》兩卷一文兩引，將破《行卷》乎！將破《信卷》乎！譬如瞋右拳撲左手，何其騃也！（己上師說）</p>
            <p>今謂：《信卷》三信結釋雲「真實信心必具名號，如彼名義，欲如實修行相應故」者，可謂「乃至十念」釋，上盡一形、下至十聲稱名，聲聲念念皆是真實信心所具名號，故雲「如實修行相應」，又雲「憶念稱名」，以可知矣。</p>
            <p>《渧記》雲：「問：『乃至十念』為是往生業乎？若爾者，三信既正因，豈非煩重哉？抑將豎具信行之義耶，如何？</p>
            <p>答：今此『乃至十念』，即開出信心所具之行而誓故，合之則在上三信中矣，是以願成文（《唐譯》愈明）但說信一念，不說行也，是乃如來清淨真實中作願回向，誓令諸眾生至心信樂，忘己稱我名者，必得往生故。宿善開發行者、一念信樂眾生，稱念必得往生，時不候口稱，而得往生業成矣，故其發聲稱名是信內所具之相而已。」此乃開出信內所具之行也，是故今家先輩就此文有三義不同：</p>
            <p>一義雲：此願本願正因故，信行並約生因解為願正意故，「乃至」言上盡一形稱名，故宜為報德行，「十念」猶言一念，約極少滿數，是乃就稱名遍數極少，顯開選擇易行至極，故「十念」為往生業。</p>
            <p>一義雲：往生業因三信既足矣，信內所具之行，動舌發聲而出者，皆是宜為報德行，何擬往生業也！故「乃至十念」總是報德大行而已。</p>
            <p>一義雲：「乃至」言攝上盡一形稱名，故是其報德行勿論矣。「十念」言中細分別之，最初一聲是往生業，而第二聲已後第十聲皆是可為報德行也。</p>
            <p>以上三義各有理。今私議曰：初二義無失，第三義於十念中分別一念二念等故，可謂鑿矣。十念、一念其言雖異，並取極少義，於義無異，何用細判也！</p>
            <p>今私助一解雲：正約佛誓約，則就往生行業，不定稱名多少，故誓「乃至十念」。故《銘文》雲：「乃至十念者，勸稱如來誓名號，顯遍數無定等。」由之，「乃至十念」約往生行業為正矣，「十念」猶雲「一念」。</p>
            <p>《行卷》雲：「言行之一念者，就稱名遍數顯開選擇易行至極。」（文）</p>
            <p>《末燈鈔》雲：「信之一念與行之一念雖二，然離信無行；離行之一念，亦無信之一念。行者：聽聞『一聲稱念如來之名號，必得往生。』而稱念一聲、或十念，是行也。聞此誓願，毫無疑心，即是信之一念也。信與行雖二，聞一聲稱念之行而無疑，即是無離行之信，亦無離信之行也。應知此皆是彌陀之誓願，行與信者，謂之誓願也。」</p>
            <p>由是觀之，佛本願並誓信行，是乃約往生業因而已，何誓報德行耶！故「至心信樂」生因、「乃至十念」行業並在一念，故願成乃說「信一念」，流通則說「行一念」，顯開易往易行之大道，謂以信而言，則一念既足矣，以行而言，則一聲既足矣。選擇攝取大願誓其生因如此矣。是以《行卷》及《末燈鈔》釋其「行一念」，並約往生行業，未曾約報德行也。然則正望佛誓約，則就往生行業解「乃至十念」為正矣。若約機領得而解，則得三信時既決定往生，故信後稱名最初一念以來宜為報德行也。所謂「行一念」者，即在「信一念」不相離，故雲：「信與行雖二，聞一聲稱念之行而不疑，即是無離行之信」是也。是乃此一念發起信心，信一聲稱念必得往生之信心故，此「信一念」不離「行一念」，而往生業事既成辦已，何須口稱一念也！故信後口業所發之稱名，從初一念可屬報德行而已。雖然，如此委曲分別之，最初一念稱名何必局於信後，或有與能歸一念同時一聲者，如此信行俱時開發者，並是因行，故雖約機邊領得，不可偏以一念、十念屬報德行矣。此義深細，學者思察焉。第一義正約佛誓約,以「十念」為往生行業，《末燈鈔》是其證也；第二義傍約機領解，其如信心、口稱同時開發，則不可為報行，蓮師所謂「下至一念者，信心決定之相也，（私雲：信內所具行同時發聲也。）上盡一形，佛恩報謝念佛。」（文）然則此第二義但知信後稱名，未知信同時稱名，故於理未盡而已。</p>
            <p>問：所言信同時口稱一念者，難得其意，《信卷》雲：「信一念顯時克極促」，則僅是一念一剎那之間也，口業稱名雖曰一聲，經多念多剎那，何得與信同一剎那轉耶？</p>
            <p>答：不分信體相，故有此疑耳。如《信卷》「三信釋」，如來法體三信是信心體也，行者能歸信心是其相也，佛邊信體宿善開發之剎那領得之，非是行者之所知也，行者當此時發起能歸信心，是其領得信體之相也，故就其信體開發雲「時克極促」。今則約行者能歸信相同時稱名，故不相違也。</p>
            <p>《和贊》曰：「若不生者誓故，信樂即時到，（信體）一念慶喜人（信相），往生必定。」（文）第二、第三句如次信體、信相，可准知。（已上）</p>
            <p>今評曰：「乃至十念」開出信內所具之行，相者其義可然。古師三義中，其第三義於十念中細分一九念等者，鑿說耳。然推窮其義分，同第一義，言初一聲為往生業故。次私釋中，以傍正二義辨古師二義，若第二義為傍義者，一家相承，一念發起往生之義為傍義耶？又若是為未盡理者，中興問答亦為未盡理耶？又第一義約佛誓之正意，三信十念信行並是正因，以《行卷》及《末燈抄》「信行一念釋」為此之證者，可謂謬矣。何者？于願成就一念之時，如來回向大信、大行同時開發，然願成就外更說付屬一念，二個「一念」雲何思念耶！是以有「信行一念釋」，何以之為「三信十念」之釋耶？引文不成證也。況又行ト信トハ禦誓ヲ申スナソトハ指十七、十八兩願，非指第十八願中三信十念，何以之得為三信十念之誓乎？又信心同時一聲稱名為往生業，相承中出在何文？所引中興文亦失文意，浪如臆說，誤之甚矣！若如義，則必信心同時一稱而不以擬往生之業，信心為本之宗義於於茲乎壞了矣。噁，何不思哉！</p>
            <p>今謂：「乃至十念」即三信相續稱名也，若約所稱名號法，則可謂往生正定之業，念念稱名體皆是正定業相續之相也，佛願何誓報德乎！故言「念念不舍者，是名正定之業，順彼佛願故。」若約決定心相，則上盡一形，下至十聲一聲稱名悉可謂報德行也。何者？《執持鈔》雲：「我已持名號，正定之業已得成辦。」又《口傳鈔》雲：「下至一念持本願，往生決定之時克也。（信行開發）上盡一形者，往生即得上佛恩報謝之勤也等。」又《勸章》雲：「下至一念者，信心決定之相也。（信行開發）上盡一形，佛恩報盡之念佛也。」（文）</p>
            <p>依此等相承，信一念持正定業名號時，他力回向信行開發於機上，故正定業名號成行者決定業，而往生業事成辦了矣。其所決得之正定業念念相續及多念名報德行，順彼佛願故，如實修行故，雖名「報德行」，而所稱名號體是正定業之相續之相也。由佛願力，既決定業成辦了，則佛恩賜之名號外，更不可求決定之業，唯安住佛恩，故約決定心相，則名「報德行」也。</p>
            <p>《改邪鈔》雲：「以『即得往生，住不退轉』等之經文，為獲得平生業成之他力心行之時刻。」</p>
            <p>《最要鈔》雲：「于能聞處，獲得往生之心行，甚為顯然。」（文）</p>
            <p>當知聞信一念既獲得他力信行，何更求往生業而稱名之為焉，若欲一聲稱而為正定業，則為《改邪鈔》所破，請勿慕信心同時稱名為往生業矣。</p>
            <p>「若不生者，不取正覺」者，法藏因位堅立要誓，眾生若不生者，彌陀亦不取正覺，故彌陀若取正覺，則眾生往生亦成。然則佛正覺以眾生往生為自證，眾生往生以佛正覺為體，機法一體南無阿彌陀佛也。</p>
            <p>登山狀雲：（《和語燈》六（三右））：「永劫修行，此為誰哉？功讓未來之眾生；超世悲願，又何意乎？志賜末法之我等。」</p>
            <p>我等若不得往生者，佛豈成正覺乎？佛既已成正覺，我等亦當得往生。我等之往生依佛之正覺；佛之正覺依我等之往生。「若不生者」之誓，故知「不取正覺」之言無謬。「若不生者」，「生」之一字最重，思惟攝取之極要，永劫修行之極基，唯在於此焉。約智則本願無生之生，約悲則蓮花化生之生。《論注》釋《論》主「願生」雲：「天親菩薩願生如來淨華中，是因緣生也，由因緣生故，隨得生者情而誓生，已生竟，則生之火自然消為無生之水，生即無生，必至滅度是也，大哉斯生！</p>
            <p>龍樹、天親之願生，亦從此而入，十方三世無不皆由此矣，往生淨生一門亦開於此，釋迦出世之正意，諸佛證誠之要路，唯在此一著子焉，上三信十念望之為生因，譯家得此意，故六八願中，餘願無此言，唯此一願有此語，故名「生因願」，亦稱「願王」者，為之而已。</p>
            <p>「不取正覺」者，機法不二果名，光明壽命覺體，方便法身之正覺也，此之正覺實難取，一切願行悲智悉成就而後可成正覺，此亦自利正覺，是尚難，今彌陀正覺不爾，謂縱令一切願行悉成就，而可取自正覺，然若眾生往生不成就者，不取其正覺也。然則利他正覺甚以難成，是以重誓雲「誓願不滿足，誓不成正覺」，於於此法身證誠言「決定必定無上正覺」。但自利正覺者，豈有此誠證哉！當知：此正覺即為眾生往生之正覺也，今既成其難取正覺，十劫唱覺稱「南無阿彌陀佛」，此乃「機法一體」往生成就之正覺也。</p>
            <p>《論注》曰：「巧方便者，謂菩薩願以己智慧火，燒一切眾生煩惱草木。若有一切眾生不成佛，我不作佛，而眾生未盡成佛，菩薩已自成。譬如火欲擿一切草木，燒令使盡，草木未盡，火已盡。以後其身而身先，故名『巧方便』。」（文）此名方便法身，應知。「不取正覺」之誓今既成就，當知本誓重願不虛，眾生稱念必得往生，何疑之有，是之言「不虛作住持」，應知。</p>
            <p>「唯除五逆」等者，《唐譯》同之，《漢》、《吳》、《宋》三本闕此文，《悲華經》亦有此文。然《行卷》（五紙）引用此《悲華經》文，此因「聞我名號」義便引之，又示此文通諸佛咨嗟願。由是思之，「唯除文」在於第十八願，而通於第十七願，兩願不離故，思之。</p>
            <p>此文為釋迦所說乎？將為彌陀所說乎？謂古來異說紛紜。（《傳通散記》第三、《揩定散記》第六等）今總言之為二說：</p>
            <p>一雲：釋迦說，故安之於「不取正覺」外，若是法藏語者，應在於「不取正覺」之內。例如第十五、（眷屬長壽，「除其本願文」在文內）二十二願（「除其本願自在所化」亦在文內）例。（望西、《略箋》、《會疏》從之）</p>
            <p>一雲：是彌陀說，第十五、廿二願引例亦不成例，《唐譯》第十五願「除其」等文在於「不取正覺」之外，故知不可關其所在內外也。此四十八願是法藏真言，從初願至偈文，竟無一句有釋迦說，故鸞師引以為彌陀願。（是一）又若釋迦語者，只在下願成則可足，何須複安之於願中耶？（是二）又是為釋迦言者，真實本願將為未盡耶？（是三）以是三義，故知法藏願意也。（日溪師及師說）</p>
            <p>今按：二尊各有抑止意。若法藏願意無抑止，則釋迦何述成文？願成五惡及《觀經》下品是其述成願意也。既釋迦述成，則知法藏願意有抑止，故今家相承亦存二意。《口傳鈔》曰：「抑止者，釋迦之方便也。」此指釋迦述成。又《銘文》雲：「『唯除五逆，誹謗正法』者，示此二罪之重，使知十方一切眾生皆無遺漏，必定往生。」此述法藏願意也。當知二尊各有攝抑二門，然有攝取中之抑止，有抑止中之攝取，應知。《會疏》以折伏攝受釋者，恐未詳。（此依《揩定記》）</p>
            <p>今若就為法藏願意，解之有三義：</p>
            <p>一彰抑止意，《論注》以二義會二經違，謂《大經》逆謗俱造，故不得生；（此抑止也）《觀經》唯具逆罪，不說謗法，故得生。（此攝取門）若無餘罪，而但有謗法，亦不得生，以說謗罪極重故。又「正法者即是佛法」者，別指念佛也，此愚癡人既於念佛法生誹謗，故無願生淨土之理，故說不生。說不生者，為令其回心而已。若回心，則亦得往生。如口業功德中釋，（下卷十八）雲：「眾生以憍慢故，誹謗正法，毀呰賢聖，捐痹尊長，如是人應受拔舌、瘖瘂等苦，聞阿彌陀如來至德名號，皆得解脫。」（文）宗家稟承之，造攝抑二門，而會兩經違，攝取中猶具抑止義，應知。如《信卷》具引二大師文，然會兩經相違。憬興列十三家了，自會雲：「此願攝上品願，彼經說下品往生，故此除彼攝，並不相違。」懷感引十五家，自約十念之具不具會違，其義大同小異。於中憬興第一、懷感第三與鸞師義相似。</p>
            <p>憬興又舉有難雲：「『具諸不善』句亦攝謗法。」自破此雲：「五逆亦應在『具諸不善句』中，不須別說。」今謂：下上品雲「雖不誹謗方等經典」，故知中下二品無此句，故知中下二品必含誹法。又依大乘，五逆、謗法、闡提亦在此中，是故就「具諸不善」句搜其密意，亦有其理，何可破乎！</p>
            <p>又憬興更破雲：「若順及本是相違釋等」，意謂舉逆者及謗法者，諍頭數故，即不可言一相續中舉具二者。此破非也，設雖一身便置「及」言，能顯一身具有二罪，何妨之有！合集二人之解是不可立，妄破可見。</p>
            <p>憬興第三、懷感第九與終南相似，有雲「道暗之解」。今謂：縱是道暗，元據終南，故破道暗者，所以破終南也。</p>
            <p>興破雲：「對未造者言『除』，對已造者說『生』。」此亦不然，《大經》除未造者，已造之者彌可除之，何意《觀經》取耶？若謂欲使已造者進趣，故取之不除者，見彼《觀經》取逆罪，或未造者亦不進趣，應退造五逆，故此破非也。《散善義》中雖說攝逆，而雲此義就抑止門解，興不尋文起盡，豈其謂未造者不進趣而退造逆罪耶！《大經》本願抑止二重罪，釋迦述成亦然。至於《觀經》下下品取一而不取一，此乃釋迦開顯本願意者也，下上品既雲「雖不誹謗」，中下必具誹謗也明矣。俱以化主深存抑止義，故文中不出之，釋家體此經意，雲此義就抑止門解，攝取五逆者亦於抑止中，經釋玄趣不可不究。</p>
            <p>二明機分齊，前雲「十方眾生」，未審凡聖善惡，以後有「唯除逆謗」言，故知十方眾生之中本為凡夫誓，凡夫之中造惡眾生為本。以此義故，鸞師注解引之二所，皆及此「唯除文」。又《贊阿彌陀佛偈》雲：「唯除五逆謗正法，故我頂禮願往生。」法藏大誓其為凡夫者，昭晰于此文矣，此乃鸞師之所以故頂禮也。下至於西河諦觀此旨，乃取《觀經》下品生，以彰願文「十方眾生」，故雲：「是故《大經》雲：若有眾生，縱令一生造惡，臨命終時，十念相續，稱我名字，若不生者，不取正覺。」終南因循，以「稱我名號」易「至心」等，皆亦合於下品生，以彰機分齊。如此二祖亦雖引，而不及「唯除文」，其旨全備矣。是以吾祖《銘文》注雲：「『唯除五逆』等者，示此二罪重，令知十方一切眾生，可皆不漏往生也。」</p>
            <p>三示保護意，謂如《寶月所問經》及《五十三佛名經》等，說諸佛名號功德，雲「除滅五逆、四重謗等重罪」，彌陀豈不然乎！雖然，穢惡之界、濁增之世，不同于彼無為自然、皆積眾善之淨國，雖則發信稱名，不能無造罪，造罪之極，十惡為限，若至逆謗，則必除之也。必除之者佛意，彰許十惡等之意。（《觀經》攝五逆而不制者，彼臨命終剎那無由制之。《大經》三信十念機約平生，故通平生信後相續有此制，深保其機也。釋迦望他方說五善五惡而抑止者為之也。喻如服地黃者，必禁大根等。其餘物反之，顯許之意，深所以保護也。《大經》雲：「彼佛國土，無為自然，皆積眾善，無毛髮之惡，止他方佛國，為善者多，為惡者少，福德自然，無造惡之地，唯此間多惡，無有自然。」）就佛意，則雖有許惡之義而不言之，反言顯之而已，故曰「唯除」等。此釋迦教之所由來者，良由此也，望之諸佛土，理亦宜然。</p>
            <p>吉水雲：「知罪則攝十惡五逆，而不造少罪。」（《語燈》）吾祖《末燈抄》中亦有斯誡。然論之於真諦中，則是第十九諸行部類，用之於俗諦中，則名為「如實報佛恩」。法藏於真實願中誓之，而在「不取正覺」之外者，其意在斯乎。</p>
            <p>上來三義唯是一抑止門，隨義意別，且分之耳。（已上師說）</p>
            <p>《信卷》末（十一紙左）雲：「夫佛說難治機，《涅槃經》言：『迦葉世有三人，其病難治，一謗大乘，二五逆罪，三一闡提。如是三病，世中極重，悉非聲聞、緣覺、菩薩之所能治。』乃至（廿三紙右）是以今據大聖真說，難化三機，難治三病者，憑大悲弘誓，歸利他信海，矜哀斯治，憐憫斯療，喻如醍醐妙藥，療一切病。濁世庶類，穢惡群生，應求念金剛不壞真心，可執持本願醍醐妙藥也，應知。」（文）</p>
            <p>此遠承上「凡按大信海止唯是不可思議、不可說、不可稱信樂也，喻如阿伽陀藥，能滅一切毒，如來誓願藥能滅無智愚毒」之文來，以明本願妙藥能治難化三機，有本願不可思議利益故，應歸利他信海也。故知弘願信樂是治謗法、五逆、闡提病之妙藥也，故廣引《涅槃經》成其義也。</p>
            <p>然本願能治難化三機者，何故本願文除逆謗耶？有此難故，次設問而會「唯除文」，文曰：「夫據諸大乘，說難化機。」（次所引三經文）「今《大經》言『唯除五逆，誹謗正法』，《觀經》明五逆往生，不說謗法，《涅槃經》說難治機與病，斯等真教雲何思量耶？」（文）</p>
            <p>此問意：《大經》說二種難化，《觀經》說一種難化，《涅槃經》說難治三機，此等諸大乘說難化機有不同者，何意耶也？次答中，初引《論注》及《散善義》意，會《大》、《觀》二經相違，次引《法事贊》文，以會《涅槃經》文，後明五逆相，會合上諸文。初中，《論注》意已造謗法罪，顯重罪故，無回心願生心，故說「唯除」。若回心聞至德名號者，說謗罪解脫。次善導意（《散善義》文）就未造、已造辨抑、攝異。若已造者，願力攝令其回心得生，故雲「回心皆往」，（《法事贊》文）與鸞師歸一致。後明五逆相者，「言五逆者等」（文）（三十八左）是也。</p>
            <p>「五逆」者，《大乘義章》雲：「此五偏名為『逆』，以其背恩違福田故，殺父、殺母，背恩故逆，余三違于福田故逆。」（文）（《琳音》七（十三）雲：逆，弗戾也。）《唐譯》雲「造無間惡業」，《地藏十輪經》雲「五無間大罪惡業」，報必在阿鼻，故亦名為「無間業」，如《俱舍》等所明，（《信卷》引）可往撿。</p>
            <p>「誹謗正法」者，謂正法簡邪，佛聖說名為「正法」，聖弟子說，亦不違佛教，亦名「正法」。此中唯舉所說法，理實兼能說人，故《唐譯》雲「正法及諸聖人」，此人法並明為所謗境，境最勝故其罪最重。其相雲何？《論注》云云（《本書》引（三十四左））然高祖引淄洲《最勝王疏》（三之末三十八左）明大小乘五逆。</p>
            <p>今按：願文正約三乘五逆說以逆謗別說，故以五乘齊入願，故兼通大乘別途不共所說。今所以用通者，為會合《涅槃》三機，複以會合鸞、導二大師釋，故引淄洲，以顯有其兼正，其義可知矣。何與《涅槃》文會合？何會合二大師釋耶？謂大乘五逆中，謗無因果（第五）及謗三乘法（第二）是謗法，謗法即是五逆之所攝，《觀經》已攝五逆，謗法豈不攝乎！又彼謗無因果，長常行無懺愧，是即闡提，此謗法中所攝也。謗法已攝，則闡提何可舍乎！是以知願文「除」者，且就抑止門，約未造業者。《觀經》已攝，知謗法、闡提回心皆往。為有此義，上引《涅槃》，次引二大師釋，後引淄洲，其意在茲焉。</p>
            <p>《大經》（第五惡文）雲：「不信先聖諸佛經法（廢無諸佛法，大乘第二逆攝）不信行道可得度世，不信死後神明更生，不信作善得善，為惡得惡（大乘第五逆攝）。欲殺真人（出佛身血，殺阿羅漢，此中攝也），鬥亂眾僧（破和合僧），欲害父母（殺父殺母）兄弟眷屬。（欲殺等即大乘第四、第一逆攝也）」此中不信佛經及不信三寶、因果，謗法之所由起，即是闡提也，「欲殺」等即是五逆，是以知《大經》意：闡提攝於謗法中，大小逆謗通顯，為之說「為得大利」，是故釋言「謗法闡提回心皆往」，其義可思矣。</p>

            <!-- " " " " " " " " " " " " " " " " " " " " -->

            <h5>佛說無量壽經甄解(八)</h5>
            <p>第十九、修諸功德願</p>
            <p>設我得佛.十方眾生.發菩提心.修諸功德.至心發願.欲生我國.臨壽終時.假令不與大眾.圍繞現其人前者.不取正覺.</p>
            <p>初得名者，一名行者命終現前導生願（智光），二名臨終迎接願（惠心），三名臨終現前願（靜照），四名聖眾來迎願（真源），是皆就益相立名。義寂、憬興、法位、玄一雖不立願名，意就因行釋義。（義寂：下品十稱兼餘善。法位雲：「發心修福中三品行。」憬興以三願配上、中、下輩，此願當中品。玄一同之，三品同為念佛行。）五名來迎引接願。（了惠）</p>
            <p>今家五名，一名修諸功德願，二名臨終現前願，（用靜照）三名現前導生願，（用智光）四名來迎引接願，（兼用惠心、真源，了惠同之。）五名至心發願之願，如《化身土卷》。於中，中間三名約緣，同諸師，初後二名約因，今家立名也。此中，初一名就文，亦通諸師，後一名約義，今家不共立名，故置「亦可」之言也。</p>
            <p>次明攝屬者，此亦佛功德所攝也。于佛功德中，前明真實，自下二願其方便也。諸行人雖失大利，而亦是佛功德一分。方便假門之教，故名曰「橫出」，「橫」之為言也，顯佛願之功，猶是他力一分而已。于佛功德不能得其全分者，自力之失所致。恃機功，修非本願之行，故「出」而非「超」，然得佛德一分，故與「橫」名，「橫出」故攝功德中也，應知。</p>
            <p>次明願意者，此願是攝機方便，謂雖已起大悲願，而猶有方便機不能進登堂，為之立假門願，為調機方便。</p>
            <p>《化卷》曰：「然濁世群萌，穢惡含識，乃出九十五種之邪道，雖入半滿權實之法門，真者甚以難，實者甚以希，偽者甚以多，虛者甚以滋。是以釋迦牟尼佛，顯說福德藏，誘引群生海；阿彌陀如來，本發誓願，普化諸有海等。」言「福德藏」者，所謂修諸功德願是也，釋迦開顯之，說定散、三福、九品，以為往生淨土之方便善，是言「異方便」。</p>
            <p>又雲：「依此願之行信，顯開淨土之要門方便權假，從此要門出正、助、雜三行。乃至此乃橫出、漸教、定散、三福、三輩、九品、自力假門也。」（已上）</p>
            <p>此門中亦有四法，「教」者，方便之教，不出於諸佛教道分齊，要門方便教也。亦是第十七願一分，于諸佛咨嗟中，不能領其全分，分取功德國土之善，從國名入故；「行」謂修諸功德，定散、三福、九品行也；「信」謂至心、發願、欲生，所謂定散自利各別三心也；「證」謂「便往生」，即是胎生、邊地、雙樹林下往生，（《化本》十三）得三法忍等也。</p>
            <p>《化卷》雲：「此願成就文者，即三輩文是也，《觀經》定散、九品之文是也。」次引「見道場文」及「得三法忍」、「講堂文」，次引「邊地」、「胎生」及「第十三國文」，可熟讀矣。</p>
            <p>又複此願中有因行來迎，然諸師中，義寂、憬興、法位、玄一等以因行為願體，智光等以來迎為願體。了惠雲：「舉諸善為來迎因，佛迎緣資往生果，故取緣而為願體，不取因果云云。」《會疏》亦從之。（十四左）</p>
            <p>今謂：依今家意，以因行為體，故名「至心發願之願」。餘「來迎」等三名舉諸師願，初後願名高祖所用，故知此願「修諸功德、至心發願」為體，舉其「來迎」者，舉來迎緣，以勸其行心也。</p>
            <p>後就文解者，《漢譯》自下二願（十八、十九）兼下願成「三輩文」，於三輩處挾入下「胎化二生文」。吳譯亦然，于中《吳譯》具列下、（第五）中、（第六）上（第七）三願，初（第五願）當《魏譯》二十願，後二（第六、第七）當十九願。又《漢譯》唯上攝中，而為一願，（《魏》第十九）其下輩亦為一願。（當《魏》二十願）</p>
            <p>師說曰：由此思之，憬興以《魏本》十八、十九、二十之三願以配三輩者非經意，其第十八願不墮三輩，而何為配上輩，其非可知。《漢》、《吳》約機，雖有三輩不同，俱為念佛機，所以兼取因誓願成者，其在於茲哉！此不同乎《魏》、《唐》約法，十九為但諸行，二十為自力念佛。故《漢》、《吳》二本與今家建立異。雖然，《漢》、《吳》亦譯出佛願一義，故《行卷》引《漢本》第十九願（《魏》第二十願）者，可以見已。</p>
            <p>又《吳譯》三輩明來迎，中下兼之。當知：《魏》、《唐》第十九來迎亦兼第二十，應以三輩九品知之。《宋譯》以十八、十九二願合為一願，（第十三願）第十四願當《魏》第二十，亦可彼第十三願以來迎合於念佛願，第十四合《魏本》十九、二十為一願。（「聞吾名號」是二十願，「種諸善根」是十九願）《唐譯》與今經同焉。</p>
            <p>「十方眾生」者，顯機邪定聚機，《化卷》雲：「就機有二種：一定機，二散機。」（文）然《漢》、《吳》兩譯雲「作菩薩道者」，《魏》、《唐》兩譯雲「十方眾生」，彼約能修人，顯上中下不同，此約能修法，彰真假不同，故機但雲「十方眾生」。約能修法，則真假條然易見；若約能修人，則真假難別故，今經就法顯真假不同也。</p>
            <p>「發菩提心」者，為起行乎？為安心乎？</p>
            <p>望舉有義雲：「以菩提心為安心，以修諸功德為起行。」自解雲：「准宗家，『發』等二句同是起行，『至』等兩句是安心也。若發心屬安心者，招中下輩不願來迎之失，故《選擇集》以三輩中菩提心判屬起行，豈存異義！或通心行，謂此願中有多類，故亦有發心為安心機，故《論注》雲：『三輩生中，雖行有優劣，莫不皆發無上菩提之心云云。』」</p>
            <p>有斥雲：「有以發心為安心之機等者非也，若夫以菩提心為安心而願生者，固不具至心發願三心，不歸彌陀願力者也，固是一向自力聖道人，而非此願所被機也。」（《渧記》）</p>
            <p>今謂：菩提心為起行為正。《論注》為安心者非方便願意，其義大別也，何泥彼文設或義耶！其義未詳也。</p>
            <p>《會疏》引《序分義》（二十八）以為起行者好矣，順今家意。（《化土卷》引宗家釋）然次文引《論注》釋而同宗家者，恐是似聖淨二門混淆焉。</p>
            <p>凡發菩提心者，萬行元首，修道初門，以統諸行故，三福行中亦說之。黑谷以為起行者，此意也。（《集》上二十六葉〈三輩章〉，同下十二葉〈付屬章〉廣明）</p>
            <p>「修諸功德」等者，《化卷》（十三左）雲：「行者，即是修諸功德之善也，信者，即是至心發願欲生之心也，依此願之行信，顯開淨土之要門方便權假，從此要門出正、助、雜三行等。」又雲：「言顯者，即顯定散諸善，開三輩、三心。」（文）准知：修諸功德總攝三輩、九品、定散諸行，即回心回向之行也。《末燈鈔》雲：「『定散之善』者，含在『諸行往生』一語之內也。」（文）至心、發願、欲生即是定散二心諸機各別三心也，其相如《會疏》、《略抄》引《化卷》。上三福九品諸行不獨至，必由發願得所至，如由禦者車運行得所至。故九品中說「回向願求生極樂國」。《和贊》云云。</p>
            <p>問：修諸功德中有念佛耶？</p>
            <p>答：有。然諸行機者念佛、諸行齊德，而未知善本、德本名號也。《選擇集》雲：「念佛通三輩九品。」《三經文類》雲：「回向萬善諸行之自善，使忻慕淨土；或說自力之稱名念佛，勸九品往生。此是他力之中，以自力為宗。」（已上）《口傳鈔》雲：「修諸功德中之念佛等」。</p>
            <p>「臨壽終時」者，即明其時，《安樂集》引《大論》雲：「一切眾生臨終之時，刀風解形，死苦來逼，生大怖畏。又若人臨終時生一念邪見，增上噁心即能傾三界之福，即入惡道也。」又雲：「若刀風一至，百苦湊身，苦習先不在，懷念何可辨。」（文）非本願行者臨此時，深懷恐心顛倒，佛慈悲加祐，令心不亂。</p>
            <p>《悲華經》雲：「臨終之時，當與大眾，圍繞現其人前，其人見我，即於我所得歡喜，以見我故，離諸障礙，即便捨身，來生我界。」</p>
            <p>《稱讚經》雲：「臨命終時，無量壽佛乃至來往其前，慈悲加祐，令心不亂。」（文）</p>
            <p>凡命終有三位：一明瞭心，通起三性心；二自體愛心，唯有覆無記心；三最後不明了心，唯有異熟無記心。此中見佛即在明瞭心位，具如《群疑論》。</p>
            <p>「假令」者，《六要》（六本九左）雲：「有雲：不現非實，故雲『假令』。（望西此義）今雲不爾，來迎假益，故雲『假令』，當卷下雲『佛心光明不照攝余行者』也。『假令』之誓願良有由哉！假門之教，忻慕之釋，是彌明也。」（文）</p>
            <p>《會疏》依《六要》意雲：「隨應假現，故雲『假令』，言假設來迎化儀，非實佛來迎也。」</p>
            <p>今謂：所言「假令」之誓願者，應非顯權假之義，直取願文為願名而已。今言「假令」者例餘願，與「若」字同。若不現者，成必現之義也。望西、《略箋》、《要解》等並此義也。</p>
            <p>《梵響》雲：「對第十八願信心稱名必攝令生置不定語，修諸功德者，心正相續即來迎接，百中一二，甚希也，故雲『假令』，不順本願故。又傳曰：十九願文『現其人前』者上置『假令不與』等言，謂修非本願諸行，悕求往生行人，亦佛大慈悲不見放舍，依據修諸功德中之稱名，若可現，即現其人前也。以不定故安『假令』二字。」（文）此亦一義。</p>
            <p>「與大眾圍繞」者│，「與」者共義，異譯雲「與共迎」故。《會疏》訓為「為」者未可也。</p>
            <p>「大眾」者，舉所與，顯能與，異譯有「我」字，以可知矣。所與大眾者，即是菩薩、比丘二眾也。《吳譯》舉「諸菩薩、阿羅漢」，《漢》、《唐》兩譯雲「比丘眾」。</p>
            <p>《六要》雲：「《吳譯》約上品生，自餘二經約中品生且說之。（望西同之）或又故說所與不定，顯其來迎假令義歟。」（文）</p>
            <p>「現其人前」者，現有二種：一來現，謂臨終始來現迎接故；二顯現，謂不臨終始來，平生證得時蒙攝取近緣益，常來至此行人之處，至臨終果縛盡時，而已來佛菩薩等顯現于此也。</p>
            <p>宗家雲：「勝緣勝境悉現前」，《銘文》釋之雲：「見佛、見光、聞異香、遇善知識勸、種種奇瑞等目前顯現也。」（文）</p>
            <p>元祖《觀經釋》分近緣為二：「一平生近緣，阿彌陀佛與觀世音、大勢至常來至此行人之處。念佛草庵雖隘，恒沙聖眾雲集；二臨終者，一切念佛行人，命欲終時佛來迎，九品行人不空佛來迎。」（文）約平生近緣，則臨終顯現也；若約九品人，則臨終來現也。</p>
            <p>今此願意約修諸功德人之所期，故臨終來現之義也，謂諸行人則回非本願之行願求往生故，平生不能決定往生而期臨終，若臨終時諸邪業系妨礙，則失正念，心顛倒失往生望，故期佛來迎，祈終時正念。應此機願臨終現其人前，慈悲加祐，令心不亂得往生，是此願勝益也。然來迎相隨機感見，故有無數（上上品）、千（上中）、五百（上下）不同，可知。</p>
            <p>師說曰：「凡論來迎有二：一須來，二不須來。若約十九諸行機，必是須來，諸行非本願行故，非蒙方便導接，則邊地往生尚難得，故須誓臨終現前，故曰『來迎在諸行往生』。」（《末燈抄》）又曰：「此自力之行者，若不待來迎，則邊地、胎生、懈慢界尚不得生，故十九之願發『以諸善回向淨土，願往生人之臨終，我必現前迎接』之誓。」若約第十八願念佛之機，則不須來，以名體不二益故，不問臨終、平生，必有近緣益。龍樹雲：『心念阿彌陀，應時為現身。』此乃平生近緣，報佛之所顯現。黑穀雲：『念佛往生人願報佛來云云。』報佛是元來不動無來去相，名體不二，故感應道交顯現而已，不同於臨終始來佛，故今家曰『不來迎』也。善導、黑谷等諸祖之勝迹皆由此，乃是弘願念佛自然德相故，不故須誓來迎願。是以第十八因願成就並不說『來迎』，但說『即得往生，住不退轉』，至十九願成就文說『來迎』，『三輩文』是也。然於三輩中，亦含須來、不須來義。其一向專念是不須來，諸行是須來義也。九品亦然，『稱佛名故』是不須來，『我來迎汝』是須來。又《口傳鈔》雲（《法要》五之七十）：『據修諸功德中稱名，而應可現則現其人前者，於須來中說不須來。』讀者知焉。」（已上）</p>
            <p>今按：宗書中或曰來迎、不來迎，或曰期、不期來迎，（《勸章》云云，《末燈鈔》雲「來迎」……）或曰不待、待（《末燈鈔》等）。來不來約佛為言，溪師雲「不來而來，來而不來」是也；又期、不期，待、不待就機為言。今以須來、不須來言之者，機法通攝以為言，可思議矣。</p>
            <p>又古來論「不來迎」有四：一不期來迎故，二常來迎故，（《觀經》云云，《釋》云云）三近緣顯現故，四報身不動故。（《事贊》「報體即元來不動」，又雲「一坐無移亦不動」。）此亦今「不須來」中所攝，可知。</p>
            <p>《渧記》雲：「問：自力稱名人之所感來迎異此願來迎耶？答：自力稱名往生乃二十願之勝益也。雖然，其臨終來迎全同今願，何者？此願修諸功德中自攝自力定散念佛，自力稱名墮萬行隨一故。是以《觀經》九品行中說念佛，此意也。</p>
            <p>《選擇》〈三輩章〉雲：『三輩中皆有念佛，九品之中何無念佛乎！故《往生要集》雲：問：念佛行於九品中是何品攝？答：如說行，理當上上，如是隨其勝劣，應分九品，然經所說九品業行，是示一端，理實無量。故知念佛亦可通九品。』（文）又〈念佛利益章〉云云。</p>
            <p>又《三經往生文類》雲：『《觀經》定善、散善、三福、九品之諸善，引自力之稱名念佛，勸九品往生，此是他力之中以自力為宗致也。』</p>
            <p>此等文義，皆是奪自力稱名，而為諸行一分之義也，故此願『來迎』亦蒙自力稱名機而已。自力稱名人無平生業成安心，故得來迎，臨終正念往生決定，與諸行人無異故。《小經》顯說『來迎』，即此願『來迎』也。然今家以二十願配自力稱名者，是與名號德于稱名人之邊，而出於諸行之上，故有果遂勝益，是乃不共諸行獨拔利益而已。然則自力稱名行者有與奪義，或與諸行異益，（果遂）或與諸行同益，（來迎益）其義可知。」（文）</p>
            <p>第二十、繫念定生願</p>
            <p>設我得佛.十方眾生.聞我名號.繫念我國.植諸德本.至心回向.欲生我國.不果遂者.不取正覺.</p>
            <p>初得名者，一名攝取聞名欲生願（義寂），二名聞名繫念修福即生願（智光），三名欲生果遂願（靜照），四名繫念定生願（真源），五名聞名繫念修善定生願（禦廟）。</p>
            <p>今家有四名：一名植諸德本之願，二名繫念定生之願，三名不果遂者之願，四名至心回向之願。（《化卷本》（二十紙））前三名就文彰名，亦通諸佛，故言「複名」，第四不共立名，故言「亦可名」也。</p>
            <p>初「植諸德本」者，《小經》意謂念佛為多善根，萬善圓備，眾善之根本，故名「善本」；十方三世德號之本，故名「德本」。今舉德本攝善本，「諸」之言指十方三世諸佛，「德」謂德號，「本」猶根。此名號是諸佛德號之根本，故諸德之本名「德本」。（是依主釋）以此果號為己之因，故雲「植」，「植」謂種植為義，喻如以果實（名號）植之地，果實卻為因種。以本願嘉號為己善根，此乃自力機計之失，是名「不定聚機」也。</p>
            <p>「繫念定生願」者，《六要》雲：「『繫念定生』，真源用之，黑穀據此。」（文）經言：「聞我名號，繫念我國」，故名「繫念」。「定生」是果遂義，謂一繫念隔生不空，故言「繫念定生」。若爾，何言「不定聚」耶？解雲：望順次正定人名「不定」，曆生而不虛說為「定生」，所望不同也。</p>
            <p>「不果遂者願」者，繫念彼國者，若二生，若三生等終克果故，其義可待後辨矣。</p>
            <p>「至心回向願」者，發願、回向互通，故《小本》說「應當發願」，（二十願）九品中說「回向願求」。然諸行是非本願行故，非有發願則不能生彼，（《贊》「諸善萬行悉云云」）故以發願屬十九願。又本願名號正定業不回向行，而自力機計以本願名號為己善根，不能了佛智回向，以己善根回擬往因，（簡第十八）故二十願為「至心回向願」也。</p>
            <p>次明願意，法位、玄一、憬興雲：「順次往生，下品念佛兼修眾善故。」真源、澄憲意但聞繫念發願者順後生，令遂願也。禦廟雲：「若於此界有決定業不可轉者，雖無順次生我國，而令順後業定得生。」（義寂同之，了惠從之）為結緣願。鎮家雲：「此願為順後攝機願，謂法藏菩薩湣念結緣眾生久久流轉，而立此願，攝結緣機，能促長劫於三生等，令速果遂往生繫念云云。」（《鈔》及《宗要》）</p>
            <p>今家意：此願意令自力念佛機終轉入於真如之門，方便真門之願也。《化卷》：「夫濁世道俗，應速入圓修至德真門，願難思往生。就真門之方便，有善本，有德本，複有定專心，複有散專心，（以信罪福心願求本願力，是名「自力之專心」也。）複有定散雜心。雜心者，大小、凡聖一切善惡，各以助、正間雜心稱念名號，良教者頓而機者漸機，行者專而心者間雜，故曰『雜心』也。（此中，前專心信罪福心及此助正間雜心，是諸行之餘氣未止，故漸機也。）乃至然則，釋迦牟尼佛，開演功德藏，勸化十方濁世。阿彌陀如來，本發果遂之誓，悲引諸有群生海等。」（文）於上十九願言「開演福德藏」，此示定散三福行出於修諸功德。今於此願言「開演功德藏」，即彰《小經》多善根多福德開出於此願，雖已舍定散諸行，（不可以少善根）而猶信罪福（定散習心）心不止，修習善本德本，（執持名號）願生彼國，故為自力念佛，故次引願成文及《如來會》、《小經》，以成自力稱名也。</p>
            <p>上來三願，古德多釋。一雲：十八念佛，二十諸行，十九來迎，通前後；（十八、二十）一雲：十八但念佛，二十但諸行，十九合願；一雲：十八念佛，十九諸行，二十順後云云。</p>
            <p>高祖所判：十八他力念佛，十九諸行，二十自力單行。知此願中無餘善，唯有稱名，是本《唐譯》為唯稱名，可見矣。當知高祖所立從機計，故立為自力念佛，十八願為弘願念佛。若約法，則同是名號，由機之帶失與不帶，念佛分為二，故言「教頓機漸」。黑穀約法體，故為但一專修念佛，兩祖似且異，終無相違也。</p>
            <p>問：此中有因行果遂，孰為願體耶？</p>
            <p>答曰：義寂、禦廟、真源、澄憲等師以順後果遂為願體，法位、憬興、玄一等為稱名順次之願，此以因行為體。了惠依初。今家意不爾，至心回向自力稱念為此願體，不論三生果遂義，所以稱念為體者，為入弘願故，名「方便真門」。入弘願真實之方便門故，定散自力稱名由果遂誓故，不覺自然轉入真如門也。</p>
            <p>次參諸譯者，《漢譯》（第十九）雲（《行卷》三右所引）：「他方佛國人民，前世為（「為」字《信卷》訓「作」，《吳譯》經為「作」）惡，聞我名字，及（《吳譯》作「反」）正為道，欲來生我國，壽終皆令不復更三惡道，則生我國，在心所願。」</p>
            <p>《吳譯》（第五）雲：「若前世作惡，聞我名號，欲來生我國者，即便反政自悔過，為道作善，便持經戒，欲生我國，不斷絕等。」（文）</p>
            <p>諸家依此兩譯立三生果遂之義。</p>
            <p>望西解雲：「此文意居於現世，指前後生，謂前世聞名是過去也，壽終即生是未來也，中間作善是現在也。既亙三世，知非順次。」（文）</p>
            <p>師說雲：「『前世為惡聞名』者，望于來生我國後，顯下輩造惡機，非指過去也，『反正為道』等者，若聞深法等文意，『壽終皆令』等，顯果遂義也。」</p>
            <p>《唐譯》雲：「無量國中所有眾生，聞說我名，以己善根，回向極樂，若不生者，不取正覺。」（文）</p>
            <p>《宋譯》雲：「所有十方無量無邊無數世界一切眾生，聞吾名號，發菩提心，種諸善根，隨意求生諸佛淨土，無不得生。」（文）</p>
            <p>此二經言「生」，不言「果遂」，何為結緣乎？但說聞名號為己善根，回向即生，自力稱名之義，在此文分明也。</p>
            <p>後解文者，「聞我名號」等，古來以過現門、現未門解願文。</p>
            <p>望西釋有二門：「一過現門，謂初明過去，（聞我名號，繫念我國）次『至心』下明現在（回向願生），後『不果』下明未來（此三世三生之義依異譯）；二現未門，謂初明現在，（聞名、繫念、植本）次『至心』下明未來，于中初是第二生，（至心回向，欲生我國）次『不果』下第三生等。（未來第三生，此二世三生義）二門雖殊，順後是一。」（已上）初門：過去一生，現在一生，未來一生（三世三生），此依《吳譯》經。後門：現在一生，未來二生，（回向願生第二生，往生果遂第三生）以此二世三生正釋此經也。</p>
            <p>今家意為方便真門願，故約現未門二世三生明三生果，謂聞名、繫念、植德、回向、欲生是現在一生修因也，不果遂者是未來二生。（化土一生，報土一生）如他家，則不分真化，故現在聞名繫念為宿善，而未來受人界生，回向願生，而後未來第三生遂彼土果。故此土二生，彼土一生，為三生果遂。今家分別真化二土，故現在修因一生，未來化土一生，報土一生，以二世三生為今家正義。如下引《六要》。</p>
            <p>由此解今文者，「聞我名號」者，名號即十七願法體，聞即不定聚機餌受也。《小本》言「聞說阿彌陀佛」等，不能聞信法德實，聞本願嘉號為己善根，（執所具功德也）故《唐譯》上（九）「聞我名，以己善根回向極樂。」高祖曰：「凡大小聖人，一切善人，以本願嘉號為己善根，故不能生信，不了佛智，不能了知建立彼因，故無入報土也。」（《化本》二十八右）故知此聞即「聞不具足」之聞也。「聞我名號，繫念我國」二句通下二句，顯勵自力稱名。聞本願名號為己善本、德本擬生因。</p>
            <p>「繫念」者，《應音》一（十七）曰：「係，古文繫、繼二形同，古詣切，係，綴也，繫，束也。」《琳音》三十三（十四）雲：「《考聲》：系謂思在心不忘也。《說文》從人糸聲。」《觀經》雲：「繫念一處，想於西方。」念相續不息言為「繫念」，非才萌遠緣之義也。</p>
            <p>望西雲：「『植諸德本』者，顯宿善義，故雲『植』也。」委如《宗要》云云。</p>
            <p>《淨土宗要》二（三十已下）雲：次第二十繫念定生者，是遠生果遂願也，為顯果遂機之本善雲「植諸德本」。此果遂之由非所誓行，此有六由：一異譯兩經並說三生故，二禦廟順後業之釋為助證故，三「植諸德本」言約多生故，四「不果遂者」言約順後生故，五《觀念法門》引除「植諸德本」句故，六不可舍結緣人故。乃至廣說，第五辨《觀念法門》下引《元祖法語》（《正信上人筆記》）而證非順次往生願之義也。（已上取意）</p>
            <p>彼以德本為因本之義，故以為果遂所由非所誓行，如《法華經》「植眾德本」等。今家不爾，「植諸德本」者顯行因，「德本」者顯善本、德本名號，「本」是根本義，非因本之義。</p>
            <p>《化土卷本》（十七右）雲：「就方便真門誓願，有行有信。行者，此有二種：一者善本，二者德本也；信者，即至心回向欲生之心是也。」</p>
            <p>又雲：「善本者如來嘉名，此嘉名者，萬善圓備，一切善法之本，故曰『善本』也。德本者如來德號，此德號者，一聲稱念，至德成滿，眾禍皆轉，十方三世德號之本，故曰『德本』也。」</p>
            <p>意雲：此「植諸德本」出「聞我名號」，以名號所具大善大福德為己善根，故分名與號於善本、德本，以攝「植諸德本」，即為知從此德本開出修習善本、（《大經》成文）多善根多福（《小經》）也。植善本、德本名號者，「植」之言種也，聞信名號諸德，稱以為己善根之謂也。</p>
            <p>《要解》有二義：「一雲諸德本也，『諸』言諸行，在異譯分明，然吾祖判為名號者，於《小經》見之。名號是為萬行長故，以名號奪諸行，名號獨得德本名，諸德本中有名號，故以名號與諸行同列者也，超世悲願於此隱其光。善導意又以此願為名號，何以知之？《觀念法門》引此願，除『植諸德本』句，故知善導意『聞我名號』中攝聞信義故。二謂訓諸德之本。」（文）</p>
            <p>二義中後義親祖意矣。今謂：高祖以《唐譯》成名號德本義，既言「聞我名號，以己善根回向」，本願嘉號為己善根明矣，故知「聞我名號，植諸德本」豈非以名號為植諸德本哉！</p>
            <p>「至心回向欲生」者，「至心」簡別不至心也。「回向欲生」者，自力回向發願心也。真實回向所修念佛，願生彼國，此自力三心也。故曰：「信者，至心回向欲生之心是也。」即是定散專心、定散雜心，以信罪福心修習善本德本名號，而不能了佛智回向，以為己善根擬往生因種。此疑惑不信相，是言「至心回向欲生」也。</p>
            <p>「不果遂」者，遂，《禮•月令》：百事乃遂。《注》：遂，猶成也，《詩•衛風》：言既遂矣，又竟也，盡也。（《集韻》）</p>
            <p>簡第十八「若不生者」，彼直入報土，此遠誓隔生克果故，果遂之所克成，在使入於難思議往生，故言果遂誓，有由哉矣！古德依此文立三生果遂名，「果遂」言緩通後後生故，或雲三世三生果遂，（過現門）或雲二世三生果遂。（現未門）黑穀亦以三世三生為此願果遂。（《法語》及《義疏》）是故淨家諸派皆為三世三生結緣之願也。</p>
            <p>今家以二世三生之義為正義故。《六要》六舊本（九左）：「言果遂者，禦廟、黑穀共判三生果遂之義，今家亦三生之義，不可違害。一生聞名，一生化土生，一生報土，如此得意果遂之益可報土耳。《大經》下雲：『若此眾生，識其本罪，深自悔責，求離彼處，即得如意往詣無量壽佛所。」（已上）指彼往詣佛所之時雲『果遂』也。問：彼轉生者不改其生，何三生乎？答：雖不改生，離三種障，得三種益，義當轉生，例如變易生死是也。」（文）</p>
            <p>今謂：轉胎生成化生，豈非一生乎！由此言之，以二世（現未）三生果遂可為今家正義也。今家中或有以三願轉入之文為三生果遂之義，非曆生為三世，或一生轉入弘願，或二生、三生等轉入弘願，但約曆三願為言耳。今謂：此義甚不然，「三願轉入文」高祖寄自身喜久入弘願海，何以之為三生果遂之義？若實爾者，使高祖為漸機，大違《傳》文。又有念佛、諸行混雜之失，何者？今家果遂為自力念佛益，然三願轉入中，轉十九願諸行入二十願自力念佛，亦為果遂益乎？諸行、念佛混雜過矣。又三願轉入者，就因門入法不同明之，（一生轉入，多生轉入）三生果遂就隔生克果不同明之，彼入弘願為期，此生真土為期，因果不同，所期亦別，何以三願轉入同於此願三生果遂耶？可思擇焉。</p>
            <p>然十九願下此願成就文者，即「三輩文」是也，《觀經》「定散九品文」是也，次引《大經》「道場樹」、「講堂」、及「胎生」等文，至二十願，但引「疑城文」，《觀》、《小》二經文等不別指願成文。</p>
            <p>《三經文類》引「胎生文」為願成文，此願下不引「三輩文」耶？</p>
            <p>解雲：「三輩文」義兼兩向，故推彼十九願所引，不別指「三輩文」而已，更思之矣。</p>
            <p>問：以二世三生為今家果遂之正義者，祖釋出在何文耶？</p>
            <p>解雲：《和贊》曰：「定散自力稱名歸果遂之誓，及不覺自然轉入於真如之門。」真如門者，《證卷》雲：「滅度即是常樂，常樂即是畢竟寂滅，寂滅即是無上涅槃，涅槃即無為法身，無為法身即是實相，實相即是法性，法性即是真如。」（文）得法性真如之門，即是安樂淨土是也。《論注》所謂「畢竟常樂何由入安樂淨土」是也。然則真實報土名「真如門」，轉入真實報土者是第三生也。</p>
            <p>如第十九願諸行機，雖生化土，而其轉入真土者，經幾變易而後入真土，證真如法性身。無知其時限，或經十二大劫華開，由觀音、勢至教諭，發菩提心；（下下品）或經六劫；（下中品）或七七日華開，經十小劫得入初地；（下上品）乃至或經宿華開，經於七日得不退轉，經一小劫，得無生忍等。（上中品）各各華開已後，經多生變易，亦由二大士等教諭，漸轉化土，得入真土也。</p>
            <p>自力稱名人雖生化土，僅經此間五百歲一生，不由佛菩薩教示，而自識其本罪，自悔責轉入真土者，果遂願力也。故雲：「不覺自然轉入真如門，是第三生也。」定散自力稱名者，現在植諸德回向願生機也。《化卷》以為行信，此乃現在修信行因，是第一生也，此之果則《化卷》曰「往生者是難思往生」是也，佛者即化身，土者，即疑城胎宮是也，此乃行信之所得果。順次生疑城、胎宮，是第二生也，「胎生文」曰：「識其本罪，深自悔責，求離彼所，即得如意往詣無量壽佛所。」（《三經文類》所引）不由教自悔責，而盡化土一生轉入真土者，是第三生也。豈非二世三生之義哉！依此等諸文對映，則二世三生果遂之義斷乎可見矣。</p>
            <p>《渧記》雲：「問：此願意淨家諸派並約遠生結緣之願，加旃依《漢》、《吳》兩本成諸行類三世三生果遂之義，故黑穀雲：『人師釋第二十願，或雲繫念定生願，或雲三生果遂願，後義相契，源空存念，值彌陀願，修念佛行，百年之內，決定可生極樂。然則曠劫之間，今百年內可見淨土也，一生、二生雖不往生，第三生決定可遂，自今已後一生，不可過五六年，又又生間決定可入淨土故也。』（《正信上人筆記》在幹嵯峨二尊院寶庫，建長三年後九月廿七日記之，源空在判出《淨土宗要集》二（三十九））</p>
            <p>又《本願義疏》雲：『今生念佛者，若信心淺，若值惡緣，雖不遂順次往生，其本念佛不唐，順次還人界，雲必可遂往生之望。設雖不遂一生之往生，不可等閒念佛，臨終值惡緣猶以不墮惡道，何況正念往生之人耶！』（文）</p>
            <p>由之，今此願文亦可如他流約三世而解，亦不止為念佛機也。吾祖約唯自力稱名機順次生化之義解者，不唯違祖宗，實非背異譯經說耶？</p>
            <p>答：今家所立洞達願意，深探祖承，能通經說，發明祖承故，浮淺取義者懷此迷疑亦宜矣。當知一切眾生法爾性欲千差，故大悲佛願亦復種種也。是以異譯經說亦順譯人意樂，不必一說為准，蓋是梵本多含，故各據一邊也。是以《覺經》、《大阿》願文正約諸行，故雲『為道作善持經戒』，而兼自力念佛，故似諸行遠益為願正意。然則前世聞名欲生時，亦是一類念佛傍正機也，前世聞佛名，正修諸行，傍稱名號，而不至心，故第二生複生人界（現在），如法修行諸行及念佛，第三生（未來）得生淨土，是乃彼二經說相聞名不至機，故約三世，可謂有旨矣。是以彼二經願成就文（胎宮）於三輩中說之，而中悔疑惑不至心者，雖順次生化土，五百歲中在邊地七寶城，不能得前至無量壽佛所，五百歲後雖乃出城至佛所，聞經心不開解，亦不得在僧中聽經以去，所居舍宅在地，不能令舍宅隨意高大，在虛空中，去佛大遠，不能得近附佛，其人久久亦自當智慧開覺云云。此乃其初至心修諸行及念佛，然後中悔狐疑不信諸善者，生疑城中而已，故疑城說相不同今經，且在三輩中（中下二輩）而說之者，彼二經此願本為諸行機而立故也。由是應知：彼二經此願現在至心機本由前世不至心繫念故，現在至心如法修行，得生三輩土，故此願成就文在三輩中，而與臨終現前願益全同無異也，邊界疑城往生乃示臨終現前願機及果遂願機之中悔疑惑者所止之土而已。彼經兩願並約諸行機，故以三輩為願成文，不同於今經願成文在三輩外，而僅經五百歲一生速轉入真土之說相者，職由此矣。然則兩經臨終現前約順次往生，三生果遂約順後往生故，此願往生第三生而非順次生宜矣。不爾，則與臨終現前願何以分之耶？然則彼二經果遂願本與今經果遂不同，此乃梵文多含故，順譯人意業，各據一義而已。</p>
            <p>然如黑穀約三世三生解，則唯約念佛機不至心者，故不為順次往生，今家約自力稱名至心回向人，而許順次往生，立二世三生義，可謂兩穀互顯妙義矣。《魏》、《唐》兩譯願並約念佛機而誓果遂，故兩穀並為『念佛果遂』，于中黑穀約不至心立三世三生，大穀約至心立二世三生，互顯妙義也，豈違祖承哉！又今家據《魏》、《唐》兩譯現文作二世三生解，豈為違經旨哉！</p>
            <p>惟夫凡願生機有三類：一弘願念佛，二自力念佛，三定散諸行。此三類各有至心、不至心故，其弘願念佛至心順次生真土，自力念佛至心順次生化土，諸行至心亦順次生化土。此中自力念佛及諸行並至心者，順次同生化土，故宜分別本願或非本願行。是以自力念佛修本願行至心故，雖生化土，速疾轉入真土；諸行至心修非本願行故，往生化土，經歷多劫，不能速轉入真土。以是為優劣，不然則何分二行別乎！今家之所以談果遂，意在於斯矣。然自力念佛不至心者，不可順次生化土，故第二生複生人間，而成至心回向義，第三生必生化土，黑穀約此不至心而立三世三生果遂也。</p>
            <p>然《決疑抄》雲：『三生往生就勝為言，亦可通四生已後，德本有淺深，至心有遲速故也。』（文）</p>
            <p>《鎮西宗要》雲：『問：第二十願何願也可雲耶？答：繫念定生願也。難雲：願行具足而可生極樂，而繫念者當唯願，既無行，何雲定生乎？答：繫念定生雲名目以知非順次定生，其時節長短難知，此法池房宣如吞鈎魚，發起繫念我之眾生，使臨終往生極樂之願也，是下種結緣也云云。』</p>
            <p>如此鎮西所談不詳，元祖廢立深旨，只以此願為諸行念佛不至心機遠生結緣義也，若約諸行不至心機，則宜通四生已後遠緣。而今元祖意不然，唯局自力念佛不至心者之必至第三生而往生義邊解此願，故雲『人師釋第二十願，有繫念、果遂二義，後義符契源空意云云。』此乃廢諸行，立念佛，故念佛不至心者，亦勝於諸行不至心者，不至第四生，必第三生往生，為此願果遂義也。如鎮西義，不分廢立，但取繫念定生義，大違元祖相承旨了，何不思之耶！</p>
            <p>問：今家以十九願配諸行往生者，意據元祖以「三輩文」為第十九願成，其理固然也，而今以二十願配自力念佛往生者，他流之所未曾談，而似不順願文，如何？</p>
            <p>答：此義今家不共妙判，而有理證、文證及祖承。</p>
            <p>其理證者，凡願生淨土機有三類：弘願念佛，定散諸善，自力念佛，如次以十八、十九配弘願念佛、定散諸善之往生，則以此願可配自力稱名往生，理當然也。不爾，則自力念佛類由何願而得往生之雲乎！若言由托第十八願則不然，他力、自力混淆不分故，若言念佛皆是他力，無自力念佛，則亦不然。元祖既分別自力、他力念佛故，如下引文，念佛既有自力、他力之異故，他力念佛是第十八願機，則不可言自力念佛亦托第十八願也。</p>
            <p>其文證者，此願文既言『聞我名號』，而次言『植諸德本』，是乃現文說稱名念佛之證也，植諸德本即稱名義也。</p>
            <p>其祖承者，黑穀既以此願偏約念佛，立三生果遂義，然則今家以為自力稱名往生願，不亦宜乎！黑谷意亦就自力稱名分別至心、不至心二類。文雲：『雖念佛，或雜餘行，或聊雜疑心者（所謂思一念不定之自力念佛），報佛隱，而見化佛之來迎。』（《示禪勝法語》）又雲：『思一念不定之人，念念之念佛皆成不信之念佛也。』（同上）又雲：『若謂念佛之數目多者，即是勤于自力，此乃不知事理浮淺偏見也。自力心之人者，縱只一念、二念，皆是自力之念佛也；唯憑願力，仰信他力之人，則縱然千遍萬遍之稱念，百日千日晝夜之積勵，聲聲念念，皆是他力之念佛也。』（《七個條起請文》第三）此乃於念佛、分自力他力。其自力至心念佛，得化土往生，故雲見化佛來迎也。又自力不至心念佛，化佛來迎，猶未能得見。故再生人間，至心回向，第三生得往生。是為此願三生果遂義也。然則黑穀意弘願他力念佛預報佛來迎，得往生報土。自力稱名至心者，預化佛來迎，順次往生化土。其不至心者，不得順次生化土，故再生人間，為至心機矣。吾祖體得此相承旨，故特以此願為自力稱名益者，卓識高邁，實非他流之所企及也。」（已上《渧記》）</p>
            <p>此二個問答盡宗義，可謂勤矣。</p>
            <p>第二十一、具足諸相願</p>
            <p>設我得佛.國中人天.不悉成滿三十二大人相者.不取正覺.</p>
            <p>初得名者，一名令具諸相願（義寂），二名所化成滿三十二相願。（良源）</p>
            <p>若明所攝者，菩薩功德攝。何以知？諸譯雲「國中菩薩」，或雲「國中人天」，下經歎菩薩功德曰：「其有眾生，生彼國者，皆悉具足三十二相。」此以國德成菩薩功德也。</p>
            <p>又《宋譯》合翻於「一生補處」，《漢譯》安之於一生補處願之後。（第廿、廿一）又上必至滅度誓果必至，次補處誓因必至究竟，是利他教化之始也。今卅二相合其菩薩功德，故知是菩薩功德所攝也。</p>
            <p>次解願意者，或國土所化有情相好不具足，人德不貴，招蔑視（身子為尼犍所蔑）輕賤，（牛王為眾所輕賤）故興此願，使國人天悉具相好。惠心雲：「不於百大劫中而種相好業，只是彼土任運生得之果報，不亦樂乎！」《會疏》、《要解》、《梵記》並約真土，《義記》通真化，《渧記》雲：「雖通真化，今約真土為正矣。」</p>
            <p>今按：此願通前三願，故安之於三願後，起次補處願，何者？上品生者生彼國，見諸菩薩色相具足。（上上品）又即生彼國七寶池中，此紫金台如大寶華，經宿則開，行者身作紫磨金色。（上中品文，此三十二相中第十四身皮金色相）以此思之，雖化土而具相好，豈劣於穢土輪王乎！（是十九、廿願感也）然比真土相好非比校，理實具足無量相好，故《吳譯》說八十種令如佛。言三十二相者，且因順余方應身相好耳，（應身，《觀佛經》雲同人相，是輪王相。）實具無邊相好海如佛，是即第十八感報也。當知通三願，方便感報雖亦相好，不同真土相，唯是相似相好，故不能為還相攝化用。真土感報即顯必至滅度土身相，是以起還相悲用，次必至補處願由之起，應知。《正天王般若經》雲涅槃無窮德，開出其涅槃悲用者，廿一、廿二相位也，此願正覺華化生，次願必至補處。</p>
            <p>次參考諸譯者，《唐譯》雲：「國中菩薩皆不成就三十二相者，不取菩提。」（文）</p>
            <p>《吳譯》（十五）雲：「令我國諸菩薩，身皆紫磨金色，三十二相，八十種好，皆令如佛等。」</p>
            <p>《漢譯》（廿一）雲：「我國諸菩薩，不悉三十二相等。」（文）</p>
            <p>《宋譯》雲：「所有眾生，令生我剎，皆具三十二種大丈夫相，一生令得阿耨菩提。」（文）</p>
            <p>後解文者，《吳本》雲「八十種好」，餘譯但雲「三十二相」，舉相攝好也。</p>
            <p>「三十二相」者，《智論》四雲：「易知故名『相』，如水異火以相。」《法界次第》雲：「相，名有所發表，攬而可別名為『相』，如來應身之體現此三十二相，以表法身眾德圓極，使見者愛敬，知有勝德可崇，人天中尊，眾聖之主。但相總而好別，相若無，好別不圓滿。輪王、釋梵亦有相，以無好故相不微妙，故次相而辨也。通雲好者，可愛樂也等。」如《會疏》具引文，《探玄》十五（六十）釋相海八門分別，《涼疏》廿七（十九）以五門分別相好。《玄贊》第五（十一）等，可往見，恐煩略之。</p>
            <p>第二十二、還相回向願</p>
            <p>設我得佛.他方佛土諸菩薩眾.來生我國.究竟必至一生補處.除其本願.自在所化.為眾生故.被弘誓鎧.積累德本.度脫一切.遊諸佛國.修菩薩行.供養十方諸佛如來.開化恒沙無量眾生.使立無上正真之道.超出常倫諸地之行.現前修習普賢之德.若不爾者.不取正覺.</p>
            <p>初得名者：一名令至補處願（義寂），二名究竟一處補處願（良源），三從廿一至三十同名眾生德滿願。（玄一）</p>
            <p>今家有三：一名必至補處之願，二名一生補處之願，三名還相回向之願。（《證卷》）於中，前二通諸師，以補處為究竟，此從文立名，後一從義立名，今家不共得名也。良以高祖從果向因名「還相回向」，安樂國中菩薩雖位補處，亦是超出常倫諸地，或示現諸地行，皆是從果向因，名「還相回向」也。此願以因究竟（降佛一等）為從果向因之始，是利他教化地始，故是曰「必至補處」也；「除其」已下就其下地以顯自在化，此乃佛本願之所使然，補處及自在化並是還相，故名「還相回向之願」。世人謂但補處為還相者不然，若爾者，攝後後不盡故。《宋譯》分「除其本願」已下別為一願，其相彌明矣。</p>
            <p>明所攝者，此願菩薩功德所攝，示現必至滅度悲用故，若無此悲用，則應同於二乘滅度，雲何稱大涅槃乎！大涅槃必具悲用，故曰「教化地之果」，當知由往相因，（行信）得無上妙果，而起大悲用，若因若果，無有非如來回向成就，注家的證三願文彰此意也。</p>
            <p>問：諸師皆以補處為願體，今為還相回向之願耶？</p>
            <p>答：第十一願誓「必至滅度」，今願「必至補處」，何之「必至」為正？若悉必至滅度，何有補處？若皆必至補處，則何有至滅度者焉？是以知悉至滅度已從果向因必住補處，是名「還相回向願」也。</p>
            <p>次明願意者，或國土雖行菩薩行，而經歷多劫，自一地至一地，或有七地沈空之難，或未淨證淨不同，或雖施作佛事，而化事不自在，是故興此願，誓令來生者皆悉超越諸位，速至補處，修普賢德，二利自在也。《小經》曰：「眾生生者，皆是阿毗跋致，（所除）其中多有一生補處。（補處）」此乃安樂自然妙證也。</p>
            <p>《證卷》曰：「二言『還相回向』者，則利他教化地益也，則是出於必至補處之願。」止顯《注論》，故不出此願文，可披《論注》。《論注》（下卅右、下五十二右）二文如《會疏》所引，於中「生彼淨土」者即往相因果，「彼淨土」者國土功德一切攝此，即本願言「我國」是也，亦是光壽願攝在之。「生」者即是本願之生，生因（十七、十八）生果（十一）言「生」也。「菩薩人天所起諸行」者即還相回向願也，故次引三願證之，初二願證往相因果，後一證還相。凡六八願中國德願，或從佛德，或攝菩薩德，故舉二國德自從之。雖佛德八，念佛往生願為本；雖菩薩德多，以必至滅度為長。故次舉二願，證往相因果。于其菩薩德中有悲智二門，從智起悲為還相，故引廿二願，若因若果、若往若還，無不一事本願力，不然四十八願徒設。是以四十八願合為三願，雖開合異，祖五願建立全承此規也。以之思此，必至滅度之「至」是「生」義，若不生者「生」說為「至」，故知生即無生，即涅槃海，此大涅槃具無盡悲用，其悲用顯現者，即廿一（正覺華生）、廿二願，或必至補處，或本願自在化，起種種攝化波浪，是名「還相回向」。此亦含菩薩四種正修行，已下四願（廿三供養諸佛、廿四供具如意、廿五說法如佛、廿六那羅延力）開出於此本願自在菩薩正修行。卷收則還相回向攝在，收之歸必至滅度，是以今「必至」亦是「若不生者」之「生」，此「生」何以得？由聞其名號，故言「一一願言，稱我名號」等，六八願願悉歸「稱我名號」，則四十八願悉攝「若不生者」一句。如是法藏菩薩以無礙辨才，宣說心中所欲願，信不可思議，《注》解體得此願意，證四十八願以三願，可謂甚深矣！</p>
            <p>次參考諸譯者，《唐譯》雲：「于彼國中，所有菩薩于大菩提，鹹悉位階一生補處，唯除大願諸菩薩等，為諸眾生被精進甲，勤行利益修大涅槃，遍諸佛國行菩薩行，供養一切諸佛如來，安立恒沙眾生住無上覺，所修諸行複勝於前，行普賢道而得出離，若不爾者，不取菩提。」（文）</p>
            <p>《漢譯》雲（二十）：「我國諸菩薩，不一生等置是余願功德，不爾者，我不作佛。」（「不一生等」者難解，有說曰：「一生者謂一生補處也，等置者普等舍置也，是余功德者，謂除第二十願也，諸餘二十三廣功德也。言我國諸菩薩不止一生補處弘宣本師彌陀本願功德，至各成佛果之時，亦不舍置彌陀本願功德，即盡末來際弘宣之世故。不一生等置者，不一生補處而等置也。」（文）有說雲：「我國菩薩一生補處是毋論也，不與彼一生等而不置余願功德，若不爾者，我不作佛，『不』字貫二句，此就所除明之，必至補處之攝在此中。」（文）今謂後義為優矣。）</p>
            <p>《吳譯》闕此願，《宋譯》分為二願雲：「世尊！我得菩提成正覺已，所有眾生令生我剎，若有大願未欲成佛為菩薩者，我以威力，令彼教化一切眾生，皆發信心，修菩提行、普賢行、寂滅行、淨梵行、最勝行及一切善行，悉皆令得阿耨菩提。」（第十六願）</p>
            <p>《悲華經》明二種菩薩，文略矣。</p>
            <p>後解文者，此中大分為三段：一「他方佛土」等二句標所為人，二「究竟」下明所願，三「若不」一句結誓約。</p>
            <p>初中，「他佛土諸菩薩」等者，《唐譯》雲：「于彼國中所有菩薩」，故知不但局來生菩薩，總通凡聖，故《悲華經》雲、《小經》雲：「眾生生者，皆是阿毗跋致，其中多有一生補處。」（文）望西雲：「唯限地上，不通三賢。」（文）此義未詳也。《義記》雲：「他方佛土諸菩薩眾者，念佛眾生也。」（文）此義得願意，《渧記》亦從之矣。</p>
            <p>《會疏》有二解：一引《大明度無極經》言「願高誓重大菩薩」。二依《分陀利》及《莊嚴經》廣通一切凡聖，自評取言：「此願正意在引接菩薩，是正指十四佛國及十方無數薩埵也。」今謂：此義未詳，何者？十四佛國菩薩亦是指金剛心者，《信卷》末（十一右）引六十七億不退菩薩以為金剛心者，又《事贊》釋「眾生生者皆是阿毗跋致」言九品往生人，故知通凡聖，何但願高誓重菩薩乎！</p>
            <p>二明所願中亦有三：初一句明必至補處，二「除其」至「正真之道」明本願自在化，三「超出」等四句明還相得益。（通上二種）</p>
            <p>初中，「究竟」者即等覺位，因位極故言「究竟」也。《會疏》有約時、約位二義，今後義為正也。</p>
            <p>「一生補處」者，等覺尚有一品無明未破，故曰「一生」，此品無明其力最大，最後心以金剛智破之，即補妙覺之處。故《法華》雲：「餘有一生在，當得一切智。」《寶網經》說二生乃至千生補處。今簡餘生，故曰「一生補處」。</p>
            <p>何故約此位者？初生剎那必證往相大果，自此極果而降一等，是為教化地始，名曰「還相回向」。故就此位立誓，當知難行自力門初住為入聖始，故曰「初發心時便成正覺。」易行他力教一生補處為利他發軫，故言「究竟必至一生補處」。學者須分別聖淨二門分齊。《會疏》（廿九左）問答未詳也。</p>
            <p>「除其本願」等者，二明本願自在化。</p>
            <p>「所除文」有二義：一「除其本願，自在所化」二句為所除，「為眾生故」已下明補處德。二從「除其」至「正真之道」通為所除。依祖訓後義為正，《會疏》取前義者違祖意。願成文雲：「彼國菩薩皆當究竟一生補處，除其本為眾生故，以弘誓功德而自莊嚴，普欲度脫一切眾生。」（文）又《贊彌陀偈》雲：「鹹當一生補佛處，除其本願大弘誓，普欲度脫諸眾生。」（文）</p>
            <p>依此等文，祖訓「除」字至「正真之道」者符順經釋意，《會疏》何違之耶？又自在所化為非補處德，則如觀音等隨類應同自在所化，可謂非此補處德乎！若爾者，何故《論注》下（三十三）釋出第五門示應化身雲如《法華經》普門示現之類耶？其非可知。（《渧記》破意）</p>
            <p>又《梵響》雲「此『除其文』下至『普賢之德』誤解《如來會》文，而違祖意」者，亦非也。</p>
            <p>「其本願」者，《宋譯》願文雲：「若有大願未欲成佛為菩薩者等。」又願成就文雲（下四）：「彼佛剎中，所有現在及末來生一切菩薩，一生令得阿耨菩提（一生補處），若有菩薩，以宿願故，入生死界，作師子吼，利益有情，我令隨意而作佛事。」（文）既雲「宿願」，故宿世本願也，此菩薩宿願：我生淨土，則常在下位，自在能濟度一切眾生，不至上位補處。是菩薩意樂也。</p>
            <p>今按：宿世大信中具度眾生心，是為宿世願而已，故知一往似菩薩本願。然求其本，由阿彌陀如來大願力故，何以言之者？《論》曰：「出第五門者，乃至以本願力回向故，是雲『出第五門』。」（文）《論》約菩薩本願力，今家為阿彌陀如來本願力回向，可知矣。</p>
            <p>言「除」者，非除去之義，望願一生補處者為言，若不樂住補處，而願在下地自在佛事者，佛亦願我加威力，令彼如意。《宋譯》願成就文雲「我令隨意而作佛事」，故知自在化亦佛本願，故此亦為還相回向之願，應知。</p>
            <p>「自在所化」者，菩薩利物，任運大悲，如普門示現等。《渧記》雲：「古來多約化益義而解，所化固然也。私助一解雲：化謂化作，隨類應現，自在無礙，故雲『自在所化』也。」（文）</p>
            <p>「為眾生故」下明自在化德，乃下四願開出於此也，《論》四種正修行亦顯自在化德也。「為眾生故」已下八句中，初四句是總句（至「度脫一切」），後四句（「遊諸」至「正真之道」）是別句。初總句中，「為眾生故」一句通下三句，願成就文述此總句雲：「除其本願，為眾生故，以弘誓功德而自莊嚴，普欲度脫一切眾生。」（文）</p>
            <p>「被弘誓鎧」等就三精進明三句。</p>
            <p>《瑜伽》四十二雲：「雲何菩薩擐甲精進？（《唯識》第九（廿一丁）：對法十二等並言「被甲」。」擐、被義同。故《壽會》願文雲「被精進甲」，成就言「擐大甲胄」。）謂諸菩薩于發加行精進之前，其心勇悍，先擐誓甲，若我為脫一有苦，以千大劫等一日夜，處那落迦，不在餘趣，乃至菩薩經爾所時證得菩提，假使過此百千俱胝倍數時劫方證菩提，我之勇悍亦無退屈。雲何菩薩攝善精進？謂諸所有精進能為施等諸度加行成辨施等，又由此精進是能修證，能成菩薩一切善法最勝因緣，餘則不爾，是故如來以種種門稱讚精進能證菩提。雲何菩薩饒益有情精進？謂此精進有十一種，如戒品說。」（《識述記》十本（十八）等合勘）</p>
            <p>願文「被弘誓鎧」句者，即彼第一「擐甲精進」也；「積累德本」者，即彼第二「攝善精進」也；「度脫一切」者，即彼第三「饒益有情精進」也。故願成文「以弘誓功德」者，正舉願文弘誓及德本，「而自莊嚴」者，顯被鎧義及積累義。何以知之？前譯《寶篋經》下說「三十二德鎧」，後譯《現寶藏經》下（八紙）名「三十二大莊嚴」等，可以例知，故初二精進也。「普欲度脫一切眾生」者，即彼饒益精進也。</p>
            <p>又《瓔珞經》下亦說「三勤」，名起大誓心，方便進趣，勤化眾生，應知。（已上朴師說）謂入彌陀界，為眾生發大誓，經歷多劫不退，起此勇悍者，似菩薩精進力，求其本則由被阿彌陀如來本弘誓鎧。故《論注》云云。</p>
            <p>「被」謂被帶也，亦衣被也，服也，著也。（《應音》十五（二左），《琳音》廿七（六左））</p>
            <p>「鎧」，《注》云云。《琳音》一（十六）：「開蓋反。《說文》：鎧，甲也。《文字集略》雲：以金革蔽身曰『鎧』，即甲胄也。《玄贊》（三十九丁）曰：鎧謂兵甲，兜鍪令必勇銳。」（文）《應音》三（十二）雲：「僧那僧涅，應雲摩訶僧那僧涅陀，舊譯雲：摩訶言『大』，僧那言『鎧』，僧涅言『著』，亦雲『莊嚴』，故名『著大鎧』。《大品經》雲『大誓莊嚴』是也。」一雲僧那甲捺陀，或雲「被」，或雲「衣」，言被甲、衣甲也。（已上《音義》）</p>
            <p>「弘誓鎧」者，大誓莊嚴入煩惱稠林，而無有怖畏，是言「被甲精進」。如《會疏》（三十左）廣引經明。</p>
            <p>「積累德本」者，攝善精進也，是福德莊嚴。《毛詩》：鵲巢積行累德。《增韻》：累也，堆疊也。《說文》：聚也。「累」，《廣韻》：增也。《王注楚辭》：重也。「德本」者，德謂功德，本謂因本，如《妙文句》四（四十六）釋，積功累德以為因本，故言「積累德本」，所謂集如來法藏是也。以彌陀名號中利他諸善施一切眾生，如是以弘誓功德自莊嚴，所以自莊嚴為眾生，故能度脫一切也。然《會疏》分淨穢釋（初四句穢國，「遊諸佛國」已下淨國）者未穩也。《大論》明二種菩薩，一者多集功德，二者慈悲心為眾生，此中含二種也。</p>
            <p>次別句中，「遊諸佛國」等三句即開功德（攝善精進）莊嚴，即上求多集功德是也，「開化」等二句即開弘誓（被甲利樂）莊嚴，即下化慈心為眾生是也。</p>
            <p>「遊諸佛國」等者，《論注》下（卅左）曰：「此菩薩得報生三昧，以三昧神力，能一處、一念、一時遍十方世界，種種供養一切諸佛，及諸佛大會眾海。」（多集功德菩薩即四種行（《注》下三十五右已下）中初三是也，不動而至，無前後遍至，遍至十方也）今「遊諸佛國」等此意也。所以遊諸佛國，則為施作佛事，積累德本，故言「修菩薩行即是無作妙行」故。《唐譯》雲「修大涅槃」也。</p>
            <p>「開化」等者，《論注》雲：「於無量世界無佛法僧處，種種示現，種種教化，度脫一切眾生，常作佛事。」（慈心為眾生菩薩即第四示法如佛菩薩）是即開化恒沙相也。開謂開導、開示，化謂教化。《注》曰：「開諸眾生淤泥華，開導一切，無暫時休息故」。遊泥華者，此喻凡夫在煩惱泥中，為菩薩開導，能生佛正覺華。諒夫紹隆三寶，常使不絕。</p>
            <p>「無上正真之道」者，阿耨多羅三藐三菩提言「無上正真道」，《唐譯》雲「住無上覺」。「立」謂安立，經曰：「各各安立無量眾生于佛正道。」（文）</p>
            <p>「超出常倫」等者，三明還相得益。</p>
            <p>此有二意：一雲：此明所除菩薩德相。（《莊嚴經》）一雲：此明補處德，以中間明所除，前後文為補處願體故。</p>
            <p>今按：准祖意，此文通上補處、自在化二，並是為還相普賢德也。《和贊》曰：「安樂無量大菩薩，至一生補處，歸普賢之德，必化于穢國。」又雲：「說還相回向者，得利他教化之果，即回入諸有，修普賢之德也。」既雲「一生補處，歸普賢德」，豈是非補處之德乎！又雲「回入諸有」，豈是非自在化之德乎！故知若補處，若自在化，皆是超出常倫諸地行，修普賢德，是名「還相回向」也。</p>
            <p>今家訓詁雲：「超出常倫而諸地之行，現前修習普賢之德。」由此言之，超出者，超越出過之義；常倫者，十地階次一應化之道曰「常倫」。安養界裏，菩薩超越出過常途行位，不自一地至一地，一地處同時十地地行炳然現前，如雲「十地願行自然彰」，一地即一切地，一念即無量劫，是顯安養菩薩最勝。《論注》引此願顯超出，此意也。又「現前」二字屬下，則簡歷劫。</p>
            <p>「諸地之行」者，謂所超之十地階次，超越十地階次不曆劫，現前速修習普賢德也。</p>
            <p>「修習」者，修謂修飾。習者，《琳音》三十三（七右）：慣習數為也。《增韻》曰：習者，服行所傳之業，熟複不止也。</p>
            <p>「普賢之德」者，於果分不可說中而現因門，從果向因名「普賢德」。勞謙善讓，齊普賢而同德者，此之謂乎。《探玄》曰：「德周法界曰『普』，用順成善稱『賢』。」《華嚴行願品》雲：「如是等上首菩薩摩訶薩，一切皆並從普賢行願所生。」此菩薩雖居補處，因果無二，故《探玄記》曰：「若一乘圓教中，實則不依位，寄終教位相以辨之，于信滿不退之際，則明得彼普賢法界行德，具攝因果，圓融無礙。若以因門取，則常菩薩；若果門以取，則恒是佛。」</p>
            <p>今按：普賢德者，法藏菩薩出門德名「普賢德」，若補處八相，若隨類應同，皆修習法藏出門之行。《大經》曰：「皆遵普賢大士之德止，入佛法藏，究竟彼岸（入門），於無量世界，現成等覺（出門）。」是補處八相作佛也。又「消除諸漏，植眾德本，具足功德，微妙難量，遊諸佛國，普賢道教，其諸修行，清淨無穢，譬如幻師，現眾異像，為男為女，無所不變」等，是隨類應同普賢德也，可准解矣。</p>
            <p>《渧記》引《舊華》三十八（三）〈離世間品〉十種普賢心，及四十《華嚴行願品》十種普賢行願，可據矣。</p>
            <p>「若不爾者」等，後結誓約也。</p>
            <p>第二十三、供養諸佛願</p>
            <p>設我得佛.國中菩薩.承佛神力.供養諸佛.一食之頃.不能遍至無數無量那由他諸佛國者.不取正覺.</p>
            <p>初明得名者，一名令奉遍侍供養諸佛，（義寂）二名承力供養願，（憬興）三名食頃遍侍諸佛願。（良源）今名供養諸佛願也。</p>
            <p>明所攝者，已下四願並出於廿二願，故知菩薩功德攝。</p>
            <p>次明願意者，諸師至廿一願為攝凡夫願，廿二願已下為攝菩薩願，舊注皆准此。今謂：若不生者，生即無生，起利他悲用為廿二願，已下四願開出廿二願，此願及次供具明遊諸佛國、施作佛事之相，即上「供養一切諸佛如來」句分為二願，謂供佛、供具，於中，今願明遍至供佛，即四種中初二正行是也。（不動而至，一念遍至）《論》文云云。（上四十一《會疏》所引）</p>
            <p>次參考諸譯者，《唐譯》雲：「國中菩薩，每于晨朝，供養他方乃至無量億那由他百千諸佛，以佛威力，即以食前，還到本國，若不爾者等。」</p>
            <p>《漢譯》第廿二雲：「我國諸菩薩，欲共供養八方上下無數諸佛，皆令飛行，（供養諸佛願）欲得萬種自然之物，則皆在前，持用供養諸佛悉遍已後，日未中，則還我國等。（供具如意願）」此合供養及供具而為一願，更就食時加飯食隨念願，（廿三）今譯卻攝之于受樂無染願中。</p>
            <p>《吳譯》第十三願大同《漢》，亦合為一願，入之神足通中，更開飯食隨念。</p>
            <p>《宋譯》第十六願沒「供養諸佛」之句，於第十七願誓之雲：「所有眾生，令生我剎，於一切處承事供養無量百千俱胝那由他諸佛，種諸善，隨意所求，無不滿願等。」（文）第十八（《魏》、《唐》廿五）願一切智，十九、廿、廿一之三願重明供養之相，初明往詣供養，次明佛神力使諸佛來而受供，後明隨意供具至十方悉供。前後雖有四願，但是《魏》、《唐》供養、供具兩願而已。</p>
            <p>《悲華經》第十四亦合（供佛、供具）為一願也。</p>
            <p>後解文者，「國中菩薩」者，望西雲：「按《起信論》，解行發心之中不說供養諸佛，證發心文始說一念供養十方一切諸佛。然《觀經》上中、上下於三賢位曆事供養十方諸佛，非佛力者解行菩薩豈一食頃自在供養無數佛耶！」此釋未詳也。《論注》所謂「寂滅平等法身菩薩」也，一切人天至彼，皆悉得寂滅平等法身，豈三賢十信乎！《宋譯》雲「所有眾生」，《小經》雲「其土眾生，供養他方」等，故知通一切人天。《會疏》釋為好優矣。</p>
            <p>「承佛神力」者，願成文（下五紙左）雲「承佛威神」，《唐本》雲「以佛威力」，謂不問上位下位，齊契此德，所以由佛力也。《會疏》例于諸經中有傳承佛告命，今謂承佛自在神力也。</p>
            <p>《莊嚴經》「欲以種種供具供養他方佛而不能往，我于爾時，以宿願力，（因分）令彼他方諸佛世尊各舒手臂，至我剎中，受是供養。」（第二十願）又「思惟佛展臂至此受供，劬勞諸佛，令我無益。作是念時，我以神力，（果分）令此供具自至他方諸佛面前，一一供養。」（廿一願）此分因力、果力彰佛力，准知：今佛神力者，即顯其果力也。</p>
            <p>望西雲、又澄憲雲：「上神境通願中雲『於一念頃，下至不能超過百千億那由他諸佛國』等，與今願何別？答：上眾生自力，下教主加被，是為差別。乃至上只顯身通力用，一念超過德為事，未雲供養，今別顯供養之德，差別顯然，不須疑問云云。」又雲：「既雲菩薩，若不被初生凡類，思之。」</p>
            <p>《義記》雲：「承佛神力者，果上尚是他力，況因行乎！望西議雲：上神足通與此供養如次自力與佛加力為差別。今謂不然，神足亦願力所成，何雲自力！雖文不言承力，若此言有一願，則餘願亦複然，問答永又不令被初生凡夫，此真假雜亂，他皆不知真假法義，故勞釋義云云。」</p>
            <p>「一食之頃」等者，顯一念遍至，攝不動而至。《琳音》三（十五）曰：頃，傾穎反，《考聲》：少選也。食頃，可一食間也。《說文》從匕。然《論注》言「一念時頃」，義無異。「一食之頃」者，《論》雲「一念及一時，普照諸佛會，利益諸群生。」《注》上（二十八右）云云。無前無後，一念同時，遍至諸佛會也，以之顯不動而至，應知。</p>
            <p>《唐本》雲：「每日於最朝供養止，即以食前，還到本國。」《漢譯》曰「未中則還」，今經不說還時，願成文具說還相，謂一食之頃往詣，未食之前，忽然輕舉，還其本國。雖言往還，而實無往來相，且本國他方相望故爾耳。本國他方本無二，悉是涅槃平等法，何往來之論！故《論》言「不動搖而至」，可知。《寶雲經》第七云云。（《會疏》引，五（三十三））</p>
            <p>「遍至」者，顯無有一佛土而不至，身不動而至，如日在天上，影現百川，一心一念遍至無前後。</p>
            <p>第二十四、供具如意願</p>
            <p>設我得佛.國中菩薩.在諸佛前.現其德本.諸所欲求.供養之具.若不如意者.不取正覺.</p>
            <p>初得名者，一名所求供養具如意願，（義寂）二名供養皆順意樂願。（良源）今名供具如意願也。</p>
            <p>次明願意者，佛本何故興此願？見或國土，菩薩雖遍至佛前，供具不如意，如善惠仙人殷勤求蓮華，常啼賣肉覓供具，是故願言：我土菩薩于所至處，各一切供具隨意現。此便《論》第三功德也，曰：「雨天樂花衣，妙香等供養，贊諸佛功德，無有分別心。」亦是所求滿足功德也。</p>
            <p>次參考諸譯者，《唐譯》雲：「諸菩薩眾所須種種供具，于諸佛所殖諸善根，如是色類不圓滿者，不取菩提。」《漢》、《吳》、《宋》如上。</p>
            <p>後解文者，「現其德本」者：一雲：供佛即現功德之本也，以眾功德由供養而起故。（玄一）一雲：依自福德力，得所欲供具如意，福德是現供具之本故。（澄憲）一雲：大菩薩來現時，必感其德，呈諸瑞相，如海妙深持自在智通菩薩、地藏菩薩來現等相。《大雲經》大勢至菩薩來至此土，時現威德。（《會疏》初義）一雲：德本廣大，故供具自至。（《會疏》後義，同澄憲義）一雲：般若根本業故所須應念。（大同澄憲及《會疏》第二義）一雲：指名號功德如庫藏，一切供具出於此中。（師說）</p>
            <p>今雲：初說未穩，後五義總收唯三義，謂此菩薩功德智慧廣大，故種種供具自然至，功德是本，依此德本現供具，故名「現其德本」也；謂功德智慧廣大，故來現時現瑞相，故名「現其德本」也；名號義可知。此三各據一義矣。</p>
            <p>《渧記》雲：「『其』字所指在上句『諸佛』，謂在諸佛前示現諸佛果後利他度生善根功德，故雲『現其德本』，『現其』二字大有味矣。」</p>
            <p>「諸所欲求供養之具」等者，《宋譯》及今經願成文廣列供具，下經雲：「華香、妓樂、繒蓋、幢幡，無數無量供養之具，自然化生，應念即至等。」（文）《莊嚴》雲：「真珠、瓔珞、寶蓋、幢幡、衣服、臥具、飲食、湯藥、香花、伎樂。」（文）</p>
            <p>「如意」者，經雲「應念即至」，如寶珠自然雨一切物，如虛空藏菩薩自空中雨諸寶。</p>
            <p>第二十五、說法如佛願</p>
            <p>設我得佛.國中菩薩不能演說一切智者.不取正覺.</p>
            <p>得名有三：一名說一切智如佛願，（義寂）二名說法慧勝願，（憬興）三名說法順一切智願。（良源）了惠名說一切智願，《會疏》從之。師說雲：「舊名不允，可名說法如佛願，能說彌陀佛智法門如諸佛故。」今謂各據一義也。</p>
            <p>次明願意者，見或國土，菩薩雖遍至十方，供養供具自在，而說法不隨順佛智，化益不普，故興此願，國中菩薩說法如佛故。《吳譯》雲「說經行道皆如佛」上願雲「開化恒沙無量眾生，使立無上正真之道」，此願即彰其開化眾生之相，能說隨順佛智，說佛智法門，以開化眾生，使安立佛道也。</p>
            <p>次參考諸譯者，《唐譯》雲：「國中菩薩，說諸法要，不善順入一切智者，不取菩提。」</p>
            <p>《漢譯》雲（廿四）：「我國諸菩薩說經行道不如佛者，我不作佛。」</p>
            <p>《吳譯》（十六）雲：「令我國中菩薩、阿羅漢，語者如三百鐘聲，說經行道如佛。」（文）</p>
            <p>《宋譯》雲：「我剎中所有菩薩，皆得成就一切智慧，善談諸法秘要之義，不久速成菩提」（文）也。</p>
            <p>後就文解者，「演說一切智」者，《大論》說三智：一切智（空）、一切種智（中）、道種智（假）。一即三故曰「說一切智」也。《持論》說清淨智、一切智、無礙知。《應音》三（十一）雲：「薩婆若，正言『薩伐若』，此譯雲『一切智』。」《苑音》二（十一）雲：「薩婆若，具雲『薩婆若囊』，薩婆，此雲『一切』也，若囊，智也。」（文）《宋譯》雲「談諸法秘要妙之義」，即是一切智之所見實相，不得一切智，達諸法性，何善說之安樂菩薩「深入諸法，究暢要妙」。（文）通達之故能說佛甚深法藏，而隨順佛智無違。經雲：「常宣正法，隨順智慧，無違無失。」又雲：「佛眼具足，覺了法性，以無礙智，為人演說。」當知已佛眼具足達法性，以一切無礙智演說，故說如佛一切智所說無違無失，順法性故能契二諦，故開化平等，是雲「演說一切智」也。</p>
            <p>師說曰：「說彌陀一切智法門，謂諸佛以無上智慧說無上智慧，聞者明信諸佛無上智慧。諸佛已爾，乃至凡夫說亦爾，故說『如佛』，是雲說佛法藏、為十方眾生集如來法藏等二義用不任意矣。」</p>
            <p>第二十六、得那羅延力願</p>
            <p>設我得佛.國中菩薩不得金剛那羅延身者.不取正覺.</p>
            <p>一名令得堅固身願，（義寂）二名身得堅固願，（憬興）三名具得金剛那羅延身願。（良源）今名得那羅延力願。所攝准上。</p>
            <p>次明願意者，此願亦出上二十二願，雖有說法如佛德，（口業）不身力勇猛，不能入煩惱邪見林，開化恒沙眾生，故興此願，即上「被弘誓鎧，開化恒沙」句出。</p>
            <p>舊解皆言「此願但身體力堅固」，師說曰：「此願大誓願力勇猛名『金剛那羅延』。《新華嚴》文可為證。」今按：大誓願力堅固勇猛故，身力亦堅固，是名「那羅延力」。《寶積》第二十一〈被甲精進會〉（六紙）云云。（如上《會疏》所引）</p>
            <p>《新華嚴》〈十回向品〉「菩薩施心回向文」雲：「願得那羅延堅固幢心，得常精進心，得大勇猛心，得被金剛甲胄心。」（《疏》廿七之卅一）</p>
            <p>次參考者，《唐譯》雲：「彼國所生菩薩等，若無那羅延堅固力者，不取正覺。」（文）《漢》、《吳》並闕此願。</p>
            <p>《宋譯》：「我居寶剎所有菩薩，身長十六由旬，得那羅延力，身相端嚴，光明照曜，善根具足等。」（文）</p>
            <p>後解文者，「金剛」是堅固不壞義，通身心體，（義寂但取身體堅固，《會疏》從之。今心身通取。）言「被金剛甲胄心」，豈但身體堅固耶！又《密迹力士經》云云。（《會疏》引）</p>
            <p>「那羅延身」者，身心力勇猛精進義，言「那羅延堅固幢心」等故。《寶積經》六十九（十紙）：「敬禮善逝、應供、那羅延力大導師。」（文）又《六婆羅密經》第四雲：「佛十力一一節中皆有八萬四千六百六十三種那羅延力。」（文）那羅延，《應音》八（廿二）曰：「那羅延，晉言鈎鎖力士。」《探玄記》十五雲：「此雲堅牢，即帝釋力士之名。」《苑音》一（五右）雲：「那羅延，此雲堅固。」章安曰「金剛」，《最勝疏》四本雲：「此雲力勝。」又五末雲：「吠率怒，此雲多手。那羅延，天之別名。」《倫記》十二下（十八）：「泰雲：此翻力壯也。天有那延力，故言那羅延天。有釋摩醯首羅名『大自在』，梵天祖公名『那羅延天』云云。」（具如《音義》）《會疏》引《集一切福德三昧經》及《俱舍》，可見矣。</p>
            <p>《福德三昧經》雲：「以十人力等一健牛力，十健牛力等一青牛力，如是凡象乃至香象、大香象、系羂師子王、力士、大力士乃至地天子、堂天子、持風天、持鬘天、常醉天、四天中之一天王，如是展轉十倍，乃至十他化自在天王力等魔天中之一天子力，一切魔天中天子力等一魔王力，十魔王力等半那羅延力，十半那羅延力等一那羅延力，十那羅延力等一天那羅延力，十大那羅延力等百劫修行菩薩力，乃至十地菩薩等一後身菩薩力。」（文）《俱舍》雲：「佛身支節一一皆具那羅延力云云。」</p>
            <p>此但因順余方而已，實成一切力。經（下八）：「因力乃至如法調伏諸眾生力，如是等力一切具足。」（文）可知矣。</p>
            <p>第二十七、國土難量願</p>
            <p>設我得佛.國中人天.一切萬物.嚴淨光麗.形色殊特.窮微極妙.無能稱量.其諸眾生.乃至逮得天眼.有能明瞭.辨其名數者.不取正覺.</p>
            <p>初得名者，一名令物嚴淨願，（義寂）二名光色特名願，（憬興）三名殊秘珍彩嚴絕妙願，（智光）四名天人莊嚴深妙施妙願，（良源）五名嚴淨無量願，（靜照）六名萬物殊妙願。（真源）望西、《會疏》名所須嚴淨願，是依淨影為攝生願，故加「所須」言，而未盡願意，文中無所須之義故。今可言國土難量願。</p>
            <p>次明所攝者，諸師中，義寂、法位、真源、澄憲屬國德也，憬興、智光、良源、靜照並屬攝眾生願，望西、《會疏》從後說。今從初，屬國土功德，非願所須誓國土不可思議。舊解以「國中人天」句為能須，「一切萬物」等為其所須，故屬攝生願。若爾，《唐譯》何言「周遍國中諸莊嚴」耶？今不然，明三種莊嚴不可思議，豈無人天乎！思之。</p>
            <p>次諸譯者，《唐譯》雲：「周遍國中諸莊嚴具，無有眾生能總演說，乃至有天眼者，不能了知所有雜類形色光相，若有能知乃總宣說者，不取菩提。」（文）《漢》、《吳》、《宋》三譯並闕此願。</p>
            <p>次明願意者，《會疏》雲：「上是誓能須德，自下二願願所須所見勝，故次上而來云云。」今謂：此義不然，此願誓真土不可思議，次願誓化相思議，是即承上三願所生來，真化並明，此願即第十八所入土界，所謂第一義諦妙境界相者是也。故《論》主依此等（及三十一、三十二）願立觀察門，一一莊嚴入一法句，廣略相入本出於此願。</p>
            <p>澄憲雲：「彼國莊嚴皆酬佛願力，四十八願莊嚴淨土，蓋此意也。故佛福力無量，所感莊嚴隨無盡也，一一光明，一一名數，實可無限量。止無漏萬德所現誰辨名數，此願總顯依報國土極妙耳。」（已上）此義太好矣，義寂亦雖配四種國德（量、形、種種事、觸）而其義未周，豈但四種乎！三種莊嚴一一不可思議，上等覺下至得天眼者不能了辨其名數，故言「無能稱量」（稱說思量），豈不不可思義乎！安養淨土莊嚴唯佛與佛知見，是此謂哉！入此妙境，言「難思議往生」，舊師何夫見此願淺近耶！噫，恨哉！</p>
            <p>下經雲：「恢廓曠蕩，不可限極，悉相雜廁，轉相入間，光赫焜耀，微妙奇麗，清淨莊嚴」，是此願成也。</p>
            <p>後解文者，「國中人天」等四句顯廿九種莊嚴，「窮微極妙」是略說入一法句也，「無能稱量」等是明廣略相人也。</p>
            <p>初中，「一切萬物」者，十七句依報總攝此中。</p>
            <p>「嚴淨光麗」者，德無不滿曰「嚴」，垢無不盡曰「淨」，（《探玄》第二）經言「清淨莊嚴」是也。「光」不但光華，亦顯光赫焜耀之義，麗，《苑音》二（十二）曰：王逸注《楚辭》曰：麗，美好也，顯微妙奇麗義。「嚴淨」是萬物之體離垢，「光麗」是嚴淨之色相奇特也。</p>
            <p>一一形體（形色）色相（顯色）超踰十方，絕倫非世所有，故言「形色殊特」也。是此二十九種門一一莊嚴即一法句故，差別當相即涅槃，是以嚴淨殊特也。</p>
            <p>「窮微極妙」者顯一法句，一法句者謂真實智慧無為法身，一切萬物色相莊嚴悉法身，即事而性，出有而有，故言「窮微」；雖即是性，（一法句）全性即修，故言「極妙」，即是第一義諦妙境界相，絕四句百非，強名言「微妙」也。</p>
            <p>「無能稱量」者，稱，去聲，《琳音》八（九右）：「處蒸反，《考聲》：定其輕重也。《廣雅》雲：度也。」廣略相入不可思議名「無能稱量」。</p>
            <p>「其諸眾生」等者，寄得通者，以顯其難思議也。</p>
            <p>「乃至」者，從上向下，上從等覺，下至得通之人，不能辨量安樂國中所有萬物形色光明之名數，唯佛與佛乃能知，故知一一皆不可思議也。</p>
            <p>「逮得」者，逮，《琳音》三（十五）雲：徒奈反，《爾雅》：逮，及也。《方言》雲：自關東西謂及為逮。經作逯，非也（音祿）。今逮達得成言「逮得」也。</p>
            <p>第二十八、知見道場樹願</p>
            <p>設我得佛.國中菩薩.乃至少功德者.不能知見其道場樹無量光色.高四百萬裏者.不取正覺.</p>
            <p>初得名者，一名道場高勝願，（義寂），二名見道樹願，（憬興、靜照、真源）三名見菩提無量光色願，（智光）四名菩薩共見道場樹願。（良源）今名知見道場樹願也。</p>
            <p>明所攝者，義寂為國土功德攝，言地功德願故，余諸皆為菩薩功德攝也。今按：《唐譯》雲：「國中具有無量色樹，高百千由旬」等，此正約國德。今經雲「國中菩薩能知見」，此似約菩薩功德，然願成就文雲：「又無量壽佛其道場樹高四百萬裏等。」此正約國德。故今家引為化土之證。（《化卷》）由此言之，此願亦可攝國德，雖舉能知見者，而取所知見為願體，由知見之大小顯道樹勝劣故。于國德中，初無三惡趣願近示門戶，亦通真化，此二十七、八兩願顯其奧。言其真者，則國土難量願；取其化者，則見道樹願是也。</p>
            <p>次明願意者，一切諸佛皆以道場樹作佛事，然少福德者不能見之，利益未周，法藏菩薩為之誓令少功德者知見也。然上願明真土不可思議，即第十八願機之所入土也，方便機類不能入其不可思議土界，為之起攝機願，欲令知見道場樹而引入真土，故從假入真意也。（十九、二十所入土）以故《化土》引此願成就文證化身土，此約少功德所見說四百萬裏，其益亦有次第三法忍利益，是以為化土相。若多功德者所見，則周遍法界無能稱量土也。</p>
            <p>次參考諸譯者，《唐譯》雲：「國中有無量色樹，高百千由旬，諸菩薩中有善根劣者若不能了知，不取正覺。」《漢》、《吳》、《宋》並無此文，唯《悲華》雲：「一一菩薩所座之樹，枝葉遍滿一萬由旬。」隨機化相，不須定量也。</p>
            <p>後解文者，「乃至少功德者」，望西雲：「『乃至少功德者』，問：為是菩薩？將為人天？若人天者，《寶積》雲『諸菩薩』等；若菩薩者，『乃至』之言所表菩薩之外，況願成雲『彼國人天』等。答：順後句（人天），如智光雲：言『乃至』者，指聲聞眾，『少功德者』即是人天。」（已上）《略箋》從之。</p>
            <p>今謂非也，菩薩、聲聞、人天俱各有多功德，有少功德，何局人天少功德耶？下經雲小行小菩薩少功德者，又願成文雲「彼國人天」，可見矣。今家意「乃至」之言含多功德者。（弘願念佛之機）「少功德者」，《唐譯》雲「善根劣者」，下經雲「諸小行菩薩及修習少功德者」是也，《化卷》引為佛智疑惑失大利者，明知指方便類機曰「少功德者」也。意雲：不了佛智者，其功德薄少故，僅知見四百萬裏道樹，不能見無量道樹；其多功德者，見無能稱量道樹無有分量。今且舉少功德者所見，故有四百萬裏分量，以故為方便化身淨土也。</p>
            <p>「道場樹」者，《唐譯》雲「有無量色樹」者約相，今翻約德，雲「道場樹」也。</p>
            <p>《維摩》〈菩薩行品〉雲：「有以菩提樹而作佛事。」《肇注》曰：「佛于樹下成道，樹名『菩提』。此樹光無不照，香無不薰，形色微妙，隨所好而見，樹出法音，隨所好而聞，此如來報應樹也，眾生遇者，自然悟道。」（文）</p>
            <p>《十住論》說七佛道場樹，可見。今釋尊道場樹，前正覺山之西南行十四五裏，有畢缽羅樹，佛坐其下成正覺，現諸神變，施作佛事。（《西域記》）今彌陀成道之樹名「道場樹」也，知見之者利他無邊。</p>
            <p>下經雲：「微風徐吹諸枝葉，演出無量妙法音聲，其聲流布，遍諸佛國，其聞者得深法忍，住不退轉，至成佛道，耳根清徹，不遭苦患，目睹其色，耳聞其音，鼻知其香，舌嘗其味，身解其光，心以法緣，一切皆得甚深法忍，住不退轉。」（文）此真土益，故《化卷》除此文，而引「見此樹者得三法忍」等文，此小功德者之知見益，故彼但見樹不見佛，如釋尊滅後徒見道場樹不見佛，故曰「雙樹林下往生」也。當知此知見益是從淺至深、從假入真相也。</p>
            <p>「知見」者，對光色且舉見益，實六塵總有益，故《唐譯》雲「了知」。曰「知見」為何？為有使從假入真益也。</p>
            <p>「高四百萬裏」者，《唐譯》雲「高百千由旬」，（《西域記》二雲：「舊傳一踰繕那四十裏，聖教所載唯十六裏。」（文）依舊傳，百千即十萬也，十萬即是四百萬裏也。）《悲華經》雲「一萬由旬」，與今經同。《莊嚴經》願成文雲「一千六百由旬」，譯家不同而已。</p>
            <p>問：此道樹與佛身量（六十萬億那由他恒沙由旬）不相應，雲何？玄一有三義：</p>
            <p>一雲：《觀經》所明佛約他受用而顯殊勝，此經所明樹約變化身，故無相違。</p>
            <p>二雲：佛德不可思議，彼廣長身陰於一尺樹，於佛非難，況四百萬裏者。（興破雲：「若亦所余宮殿不應各稱其形大小故。」）</p>
            <p>三雲：此雲「四百萬裏」者，佛頂已上去佛足量，若辨佛身相稱之長，即是六十萬億那由他恒河沙由旬有餘四百萬裏也。（了惠斥雲：「諸文中無能別言，何恣雲約佛頂已上也！」）</p>
            <p>憬興同第一義，了惠取第二義，雲：「法體融即故，佛事難思故，淨名室內誰雲不爾云云。」</p>
            <p>義寂會雲：「佛事難思，不可以世情測，然以一途求其相者，由旬與裏隨方不定，《觀經》約此方由旬為習觀說故，此經約彼方裏數說，故致不同。」（取意）</p>
            <p>又靜照會雲：「機見不同，功德淺深不可和會。」（已上）</p>
            <p>《略箋》雲：「彌陀之親宣，牟尼之誠言，唯如文解，可仰信之，勿容擬議。竊想恐是可隨機而見大小也，謂少功德者見四百萬裏，乃至上地大士見無量無邊者矣。例如雲『或現大身滿虛空中，或現小身丈六八尺』云云。」此依靜照而潤色，可謂詳矣。</p>
            <p>若依今家意，但是機不同而已，佛化身者，或現大身，或現小身，種種不同，何以六十萬億為定量乎！其說六十萬億恒河沙由旬者，但是約觀機所見，今家判為化佛身。今約少功德者所見，故說四百萬裏，若約真機所見，則知見無量無邊道樹，見佛身亦然，約真機則即六十萬億見盡十方無礙光如來，隨得益亦有不同，應知隨其機見佛樹長短致不同，長短自彼于佛無為，何煩認定量。《大乘同性經》如來現阿彌陀如來、蓮華開敷星王如來，等初地如來佛土時，說此菩提樹王無邊恒河沙佛剎微塵世界縱橫正等，可准知矣。</p>
            <p>第二十九、誦佛經法願</p>
            <p>設我得佛.國中菩薩.若受讀經法.諷誦持說.而不得辨才智慧者.不取正覺.</p>
            <p>初得名，一名受法令得辨慧願，（義寂）二名四辨無礙願，（憬興）三名持經必得辨才智願。（良源）今可名誦佛經法願。</p>
            <p>明所攝者，自下二願菩薩功德所攝也。</p>
            <p>次參考者，《唐譯》雲：「國中眾生，讀誦經典，教授敷演，若不獲得勝辨才者，不取菩提。」（文）余譯闕此願也。</p>
            <p>次明願意，有說：此約真土菩薩，真土大士隨應演說二乘三乘法，而化益眾生矣。化土菩薩雖非全無智慧，不得佛智，故雲「皆無智慧」。而今願乃真土大士，得佛一切智故，圓具三智故，四辨八音自在無礙濟度無究耳。（《義記》、《渧記》並同）</p>
            <p>有說：此願明化土相，承前見道場樹願來，謂於彼道場下七寶講堂處受經法，受持誦讀諷誦持說，由讀經得辨才，故從本以誦佛經法為願體，而雖得智辨未無窮，故次誓智辨無窮，經次第得無窮者，是從化入真相而已。（《會疏》及師說並此意）</p>
            <p>問：淨土亦有色經卷耶？</p>
            <p>有曰：「結集經卷局穢土，恐文散失故，彼國聖眾記憶不失，無有經卷。暗誦法，必應有也。」（《梵響》引元祖義）</p>
            <p>有雲：「諸佛所說自有常法貫攝義，通名經典而已。」（《會疏》二義中初解）「又可，如海雲聞大經，彼亦例之。」（後義）</p>
            <p>有雲：「因順言之，彼土精華莊嚴無盡，何無黃紙朱軸，如彼無暗亦說燈火。」</p>
            <p>又解：「彼土不可有色經卷，如來常住說法故，言『讀』者，暗誦耳。」（望西）</p>
            <p>《義記》雲：「『若』者不定之辭，若得色經，則受持讀誦，或聞說法，則暗誦受持云云。」</p>
            <p>《渧記》雲：「彼土教主常住說法，無有色經卷，雖然，彼土莊嚴無盡，欲見即現無盡色經，是不定故雲『若』耳。」（文）此會合了惠、《義記》也。《唐譯》「若」字有于「得勝辨才」上，故為此說耳。</p>
            <p>師說曰：「舊解紛紜，皆不順文。按《漢譯》（二之廿左）雲：『阿彌陀佛輒隨其本宿命求道時，心所喜願大小隨意，為說經，輒授之，令其疾開解得道，皆悉明慧各自好喜，所願經道莫不喜樂誦習者，則各自諷誦經道，通利無厭無極也。諸菩薩阿羅漢中有誦經者，其聲如雷聲，（《魏本》雲「諷誦」）有說經者，如疾風暴雨。（《魏》雲「持說」）時諸菩薩阿羅漢，說經行道皆各如是，盡一劫竟，終無懈倦時也。』（《吳譯》上卅二同）此明化土相，化土或見佛滅，故有經卷讀誦持說。又《觀經》明二大士為說甚深十二部經，例知於此。若約真土，報身常住不滅，故永無此事。今承前願誓彼化相，何其無經卷耶！思之。」（已上）</p>
            <p>今雲：《覺經》願成文雲：「諸菩薩悉皆卻座聽經，聽經竟，則悉皆諷誦通利。」故知彼國非如此土經卷，佛說經聲名句文為經體。（師說）今亦從之。</p>
            <p>問：若爾，為化土見佛乎？若言見佛者，何說「不見三寶」耶？若言不見佛者，雲何得從佛聞經法？</p>
            <p>答曰：化土業因千差，土亦萬別，或雖見化佛，猶有入滅，或雖不見佛，而聞道場樹說法，如疑城，或聞觀音等說法，其相不定。然按祖意，「道樹文」次引「講堂文」以合疑城胎宮，而不出講說聞法義。以之思之，不見聞三寶，而于講堂聞道樹音聲以為佛說法，非有實佛說法，可思擇矣。</p>
            <p>後解文者，「受讀諷誦持說」者，《天王般若》說十法行，謂供養、書寫、施他、諦聽、披讀，及受持、開演、諷誦、思惟、思修也，今舉受持、披讀、諷誦、持說（開演）四攝餘。又《法華》有五種法師：一受持、二讀、三諷頌、四解說、五書寫，今略書寫也。「讀」謂披讀，看文言「讀」。「諷誦」者，《琳音》三十二（廿三）曰：「鄭注《周禮》雲：背文曰諷，以聲節之曰誦。」「持說」者，持不失開演之雲「持說」也。依受讀諷誦，發辨才智，故次雲「得辨才智慧」也，《唐譯》雲「獲得勝辨才」，由內有無礙智，外演妙辭，名「四無礙辨」，故雲「得辨才智慧」。</p>
            <p>師說曰：是初地所行，當《觀經》上下品，何以知之？彼文雲：「得百法明門，住歡喜地故。」</p>
            <p>第三十、智辨無窮願</p>
            <p>設我得佛.國中菩薩.智慧辨才若可限量者.不取正覺.</p>
            <p>初得名，一名慧辨令無限量願，（義寂）二名智辨無滯願。（良源）今名智辨無窮願。所攝准上。</p>
            <p>願意者，亦是化土相，如上所辨。上雖由誦經發智辨，猶有限量，為之今誓辨才無限量。（更考此願非方便，上化土菩薩由讀得辨才而猶微，至此入真已，乃得辨才無窮無極，對彼有量故雲「若可限量」，智慧在內，外發辨才。辨才者，四無礙辨才說法無窮，願成文雲「智慧如大海，三昧如山王」等。（文）當知此願通真化，應知。）</p>
            <p>後解文者，「智慧辨才」者，《唐譯》言「無邊辨才」，此智慧辨才地上所得辨才也，此當《觀經》上上品，得無量百千陀羅尼門等，得多羅尼門辨才無邊，至此從方便化土轉入真報佛土，即於上講堂道場處從假入真，三願次敘可味矣。</p>
            <p>望西雲：「未證淨菩薩分得辨才也云云。」</p>
            <p>《渧記》雲：「次上願與此願願體全一，而上直願智辨，今願其無窮，故以上願為局真土者，依此願無窮勝德，既願『若可限量』，全與佛果無上智慧不異而已。明知真土勝益因果不二，鎔融無礙階次也。望西未曾解此旨，為分得者恨矣！」（文）</p>
            <p>《義記》雲：「自利利他，無道之本，故如上二願成就文曰：『以無礙智，為人演說』至『具諸辨才，除滅眾生煩惱之患，從如來生，解法如如，善知習滅音聲方便，不欣世語，樂在正論。』（文）無量無上超世難測由願頓證焉。」（文）</p>
            <p>望西不分真化，二《記》並為真土菩薩勝德，與今解不同，更可考矣。</p>

            <!-- " " " " " " " " " " " " " " " " " " " " -->

            <h5>佛說無量壽經甄解(九)</h5>
            <p>第三十一、國土清淨願</p>
            <p>設我得佛.國土清淨.皆悉照見十方一切無量無數不可思議諸佛世界.猶如明鏡睹其面像.若不爾者.不取正覺.</p>
            <p>初得名者，一名國土光色徹照願，（義寂）二名形色功德，（憬興）三名土如明鏡願，（靜照）四名淨如明鏡照見十方願，（智光、良源）五名國土清淨願。（了惠）今據第五名也。</p>
            <p>明所攝者，智光為菩薩功德願者不然，今經及《唐譯》、《悲華》同為國土功德故。《宋譯》「眾生睹者生希有心」者，因舉其得益而已。余諸師皆攝國土功德，今亦准之。此三十一及三十二兩願並國德所攝，而從上國土難量願來，故並是真土之勝相也。</p>
            <p>次參考者，《唐譯》雲：「國土光淨，遍無與等，徹照無量無數不可思議諸佛世界，如明鏡中現其面像。」（文）</p>
            <p>《漢》、《吳》兩本並闕此願。</p>
            <p>《宋譯》雲：「所居佛剎廣博嚴淨，光瑩如鏡，悉能照見無量無邊一切佛剎，眾生睹者生希有心等。」（文）一二並國土功德所攝也。</p>
            <p>次明願意者，上雖誓國土不可思議，統禦十方、超勝諸佛之義未彰，是故今興此願，誓統收十方，即國土清淨，廣博嚴淨，而十方世界於中現，以鏡喻顯其義。經雲：「恢廓廣蕩，不可限極。」《唐譯》言「威德廣大清淨佛土」，《論》是雲量功德。《宋譯》廿五雲：「所居佛剎廣博嚴淨，光瑩如鏡，悉能照見無量無邊一切佛剎。」十方諸佛國儘是法王家，以鏡顯此義耳。然義寂雲「妙色功德」，憬興雲「形相功德」，了惠判為「地功德」，《會疏》：「願求其相（形相、妙色、地是淨相）攝其體德，（清淨性是淨體）是故今文正在相清淨。」</p>
            <p>今謂：此願顯體量（清淨性量功德），蓋為彰土界清淨廣博、普攝諸佛國土，說明鏡喻，非顯形相妙色，思之焉。</p>
            <p>後解文者，「國土清淨」者，清淨功德性功德顯國土體性，徹鑒無垢而十方國土如在於中，故言「清淨」也。又《唐譯》雲：「國土光淨，遍無與等，徹照無量世界。」亦是光明清淨也。韋提選擇自此而入，故曰「諸佛國土」等，無量光土中之諸佛而已。</p>
            <p>「皆悉」者，《會疏》有二義，後義為勝矣。（皆悉者約所照，謂國界無邊，皆能照現，無有不照之土，故名「皆悉」。彼言方丈之所包容，在狹而廣，核求果報，豈若在廣而廣耶是也。）</p>
            <p>「照見十方一切」等者顯量德，即廣博嚴淨也。</p>
            <p>「十方一切」等者舉所照世界。</p>
            <p>「不可思議」者，如《會疏》（四十三左）引《華嚴》、《瓔珞》云云。</p>
            <p>「諸佛世界」者通淨穢，如《注論》下（十六）雲：「此莊嚴事如淨明鏡，十方國土淨穢諸相、善惡業緣，一切悉現等」。又上（九）釋地功德雲：「願我國土地平如掌，宮殿樓閣鏡納十方，的無所屬，亦非不屬。」（文）</p>
            <p>《梵響》雲：「國土清淨總統依報，照見十方通淨穢，淨土恒現，穢土隨望云云。」</p>
            <p>今謂：依正不二蓮華藏世界也，又隨凡情，則淨穢差別，若約佛德，則差別當相全清淨句，真實智慧無為法身也。</p>
            <p>「猶如明鏡」等以喻顯，明鏡喻安養，普收見十方世界喻見面像也。明鏡喻其例多，如《華嚴》及《十住斷結經》、《正法念經》等云云。（《會疏》五（四十四））</p>
            <p>問：與見諸佛土願（四十）何差別？</p>
            <p>答：彼約菩薩欲見，此約自然國德。又彼隨所有別相，見之狹也；此約土界廣大，寬也。又下含容，今普收，即無量光明土之相也，雖取喻同，其義各別也。</p>
            <p>第三十二、萬物嚴飾願</p>
            <p>設我得佛.自地已上至於虛空.宮殿樓觀.池流華樹.國中所有一切萬物.皆以無量雜寶.百千種香.而共合成.嚴飾奇妙.超諸人天.其香普熏十方世界.菩薩聞者.皆修佛行.若不如是者.不取正覺.</p>
            <p>一名國土嚴飾奇妙願，（義寂）二名莊嚴功德願，（憬興）三名眾寶妙香合成宮殿願，（智光、良源）四名香熏十方願，（靜照）五名妙香合成願。（真源）今可名萬物嚴飾願。</p>
            <p>明所攝者，此願國土功德攝也。諸師皆為國土功德願，智光特屬攝菩薩願者未詳。</p>
            <p>望西雲：「色香合成以為願體，聞者等者舉其香德，非顯攝生，故異譯但說香薰，不明聞益云云。」</p>
            <p>次明願意者，上願願國土體量，此願誓其國中萬物之嚴飾，上光明智莊嚴，今萬德香福莊嚴，此中廣攝依報一切，形相、種種事、妙色、觸、水、地、虛空、光明、妙聲功德莊嚴悉攝於此願，如是諸莊嚴總收為色香二。</p>
            <p>澄憲雲（望西四（廿八左））：「淨土功德彌妙彌奇也，其故穢土之習，金銀未有妙香，沈麝未有妙色，珠玉但以光為寶，沈檀只以香為寶，而彼國土莊嚴雜寶而究香，而即有光暉，可謂奇妙。蓋是法藏比丘因行帶清淨光明之上具法界萬德之香未曾闕減，故眾寶具足，妙香芬馥，聞水樹音者皆悟道理，嚊香之人可增妙行，如香積佛土而已。」（文）</p>
            <p>當知一一莊嚴無不具色香，光色而具香，香薰而具光，一切雜寶光即香，香即光，蓋是彌陀萬德功薰之所搆出莊嚴故。香有遠聞之義，遠芬馥故，即是名聲遠聞也。《論》名聲功德雲：「梵聲悟深遠，微妙聞十方。」（文）極樂名聲遠聞十方者，如來萬德之香薰十方故，聞者悟深遠，此乃以光明名號莊嚴萬物，故攝化十方亦無窮，可謂方便巧莊嚴矣。</p>
            <p>次參考諸譯者，《漢》、《吳》兩譯無此願，《唐譯》雲：「國界之內，地及虛空有無量種香，複有百千億那由他數眾寶香爐，香氣普薰遍虛空界，其空殊勝超過人天，珍奉如來及菩薩眾。」（文）此略無量種寶色，舉無量種香，乘便說梵香。《宋譯》唯說焚香一種耳，今經具舉二也。</p>
            <p>後解文者，此中分為四段：一「自地」等二句舉所依處，二「宮殿」等明能依莊嚴，三「皆以」已下明能嚴體，四「其香」下顯其德也。</p>
            <p>初中，「地」者，《論》地功德，舉地上攝地下（至於，雲俱切，音與「迂」同。《說文》於也，本作虧，象氣之舒，從從一，一者其氣平之也。隸省作於）。「虛空」者，《論》虛空功德，偈言：「無量寶交絡，羅網遍虛空，種種鈴發響，宣吐妙法音。」（文）</p>
            <p>二能依中，「宮殿樓觀」《論》地功德，偈言：「宮殿諸樓閣，觀十方無礙，雜樹異光色，寶欄遍圍繞。」（文）堂高大者曰「宮殿」（《增韻》），重屋曰「樓」，遠觀曰「觀」。（《音義》）「池流花樹」者即《論》水功德，偈言：「寶華千萬種，彌覆池流泉，微風動華葉，交錯光亂轉。」（文）余一切莊嚴不可具述，故雲「國中所有」等，此為所嚴體。</p>
            <p>三能嚴中，「皆以」指上一切。「無量雜寶」者《論》種種事功德，偈雲：「備諸珍寶性，具足妙莊嚴」，此中攝形相、妙色、觸、光明，奇妙珍異寶無量光色，一寶具無量法，悉雜廁間也。「百千種香」者《論》雨功德，偈雲：「雨華衣莊嚴，無量香普薰」，種香如《會疏》。「共合成」者，無量寶以百千香合成，無量雜寶各具百千種香，百千種香亦有無量寶色，香具色，色備香，豈可思議乎！故言「嚴飾奇妙」也。「超諸人天」者，近寄人天，顯非世所有，理實超十方諸佛國也。</p>
            <p>明香德中，「其香」等者即名聲功德，偈云云。（梵聲悟深遠，微妙聞十方）極樂國中一切莊嚴功德名和香遠布十方界，所至悉無不聞，如來戒定婆羅蜜德香遠薰發十方。《唐譯》雲「遍虛空界」，知遍十方虛空法界無不聞，聞之者悉悟入佛智，如實修行（五門行），是言「皆修佛行」也。（《義記》雲：「佛行者行大悲行云云。」）願成就文雲：「所居舍宅宮殿樓觀，稱其形色，乃至流布萬種溫雅德香，其有聞者，塵勞垢習自然不起。」（有雲：「其有聞者是凡夫冥聞，猶如次願光觸冥益也。塵勞垢習自然不起者，猶如次願身心柔軟，是乃信後機邊德相也。」）</p>
            <p>《渧記》雲：「願文示地上菩薩聞得益，此顯益也，願成文示凡夫冥益，佛德香熏普流十方，故穢惡凡夫冥聞之者得益耳。何故願文約地上菩薩者？真土莊嚴德香故，非地上菩薩則無由聞之耳。」（已上）</p>
            <p>今謂：因願成就何分別凡聖乎！聞德香者即聞名號也，何隔於凡夫耶！思之。</p>
            <p>第三十三、觸光柔軟願</p>
            <p>設我得佛.十方無量不可思議諸佛世界眾生之類.蒙我光明.觸其身者.身心柔軟.超過人天.若不爾者.不取正覺.</p>
            <p>初得名者，一名光明攝益願，（義寂、法位大同）二名蒙光獲利願，（憬興）三名光明觸身得勝柔軟願，（智光、良源），四名觸光柔軟願（真源）。今依第四名也。</p>
            <p>次明所攝者，諸家皆言攝眾生願。師說雲：「上第十二願誓光明體，今彰其德用，即佛功德攝也。若望眾生蒙益，此近菩薩功德，而不說別益相，故屬佛德攝也。」今按：《信卷》（末五左）引此願及次聞名得忍願，釋成真佛弟子金剛心行人也，由斯信行必可超證大涅槃，故曰「真佛弟子」等。（引兩願文）此約攝生邊，故《六要》三（六）：「問：光明功在第十二，何重願耶？答：彼攝法身即為光體，此攝眾生即為光用，體用異，二願是別。」（此全用望西問答也）由此思之，為攝生願者親文義，此願蒙光益為願體，故文言「十方無量世界眾生之類蒙我光明」等，宗家雲「蒙光觸者心不退」，豈非誓機之蒙益乎？若不爾者，三十四願亦可屬佛德耶？思之。</p>
            <p>次明願意者，望西雲：「總言之，十二攝佛身，此攝眾生；別言之，十二光體，十八光名，今光用，故若有稱名眾生者，名體不離而施光用，攝取護念。又十二是緣，十八是因，今願化益。故黑穀雲：『光明之緣，名號之因，因緣和合，蒙攝取不舍益。』故《禮贊》『若以願行來收非無因緣，乃至以光明名號攝化十方云云。』」</p>
            <p>今謂：上十二願明無量無邊光體，用恒即體也，此願誓無礙光已下德用不可思議，利益十方諸有，體常即用，故有三垢消滅益。次三十四願已下明名號德益無邊，此乃光明名號攝化十方也。古師言：「自下諸願廣光明名號神德利益于此周矣。」（《六要》、《會疏》），此言的中。</p>
            <p>今謂：上來諸願成就三種莊嚴功德，法藏菩薩心中所願於於此乎盡矣。其三種莊嚴功德卷攝光明名號以攝化十方，是為彌陀深重誓願也。然論其次第，非無由來，謂上三十一國土清淨願顯無量光明土，至三十二願即為香光莊嚴，雲「其香普薰」等，是乃名聲功德普聞十方之義，香薰之所至即光名普聞蒙其光名利益，是故已下明光明名號攝化十方所以由來也。又複初光明名號（十二、十七）為佛德，次（卅一、二）以光明名號為國德，爾下以光明名號為眾生德。以為佛德則一切佛德攝名號施十方；（以十二為十七）以為國德則一切國德和香光薰十方。佛德即國德，故名號即香薰；國德即佛德，故香薰即名號，故念佛三昧名曰「香光莊嚴」，從往昔久遠傳承法爾如是。其名號遠聞十方佛土者其香普薰故，故自此已下彰光明名號攝化十方，其義終至「重誓偈」而極矣，謂「神力演大光，普照無際土。乃至天光隱不現，（光明）為眾開法藏，廣施功德寶，常於大眾中，說法師子吼（名號之德）。」卷收則名聲超十方，究竟靡所聞；開之則光明名號。</p>
            <p>說願意趣至此盡矣。《漢譯》不及自下諸願者有由哉，（卷收已下光名利益則歸十二、十七兩願故）今亦可准解矣。</p>
            <p>次參考者，《唐譯》雲：「周遍十方無量無數不可思議無等界眾生輩，蒙佛威光所照觸者，身心安樂，超過人天等。」</p>
            <p>《漢》、《吳》兩本並在前光明無量願中述觸光柔軟之益，文雲：「諸天人民，蠕動之類，見我光明，莫不慈心作善，來生我國。」（《吳譯》大同）</p>
            <p>《宋譯》闕光明無量及此願，《悲華》唯約常光而不彰光用也。</p>
            <p>後解文者，「十方無量」等四句舉所被機類，乃承上「普薰十方」、「菩薩聞者」來，承接可見。雖言「諸佛世界」，理實亦照三途重苦處，願成及《漢》、《吳》兩譯第十二願中說三途，今且舉善處攝苦處也。</p>
            <p>「蒙我光明」下彰蒙照益，願成雲：「其有眾生，遇斯光者，三垢消滅，身意柔軟，歡喜踴躍，善心生焉，若在三途勤苦之處，見此光明，皆得休息，無複苦惱，壽終之後，皆蒙解脫。」（文）今雲「蒙」，願成言「遇」，《唐譯》亦同之，「蒙」、「遇」並從機法感應說通冥顯，望西偏為冥應者約多分，《六要》三（六左）亦為冥應。然《六要》五（四右）釋「若在三途見斯光明」有三義：初冥蒙，次現見機感，後依娑婆追福見。以彼推此，此中亦可通現見機感。《吳譯》雲「見我光明」，亦通冥顯，不可一概也。「我光明」者即光明無量體用相即光明也，願成文承前十二光言「遇斯光者」，故《會疏》為信前光明者非也。</p>
            <p>「觸其身」者，根境識和合生觸，觸有二，謂身觸、心觸，今約身觸，故雲「觸身」也。</p>
            <p>「身心柔軟」者別顯得益，蒙光觸者得法喜也。蒙光觸是獲信初剎那，故雲「蒙光觸者心不退」。而身心柔軟約信後相續之時，由得不退，身心柔軟。（師說、《渧記》並同）然《會疏》以總別前後之異會攝取與觸光之異者未詳，何者？先由觸光激發念佛之心者，此為信前光明為此說，宗家既依此願文言「蒙光觸者心不退」，何違之耶！</p>
            <p>今按：黑穀雲：「光明之緣，名號之因，因緣和合而蒙攝取不舍之益。」（望西所引）由此言之，「蒙我光明觸其身者」乃是十二、十八相依因緣和合獲信處也，「身心柔軟」等者約信後相續而顯攝取護念之益相也。</p>
            <p>「身心柔軟」者，《如來會》雲「身心安樂」，安樂是苦惱反，苦惱眾生住安樂想者心光攝護力也。柔軟是強剛反，三不善（貪、瞋、癡）強惡相，三垢消滅故身心柔軟，無礙光有清淨、歡喜、智慧德，能消滅三不善，其德不可思議也。</p>
            <p>「超過人天」者，正定聚之相也，願成言「歡喜踴躍，善心生焉」，即信心歡喜相，身心柔軟故歡喜心生，入正定聚，則人天而非人天，非凡眾之攝者此謂乎，理實超五趣八難之道，心願持名非娑婆界內人也。《信卷》末（五左）引此願及次願，其義可深思矣。</p>
            <p>第三十四、聞名得忍願</p>
            <p>設我得佛.十方無量不可思議諸佛世界眾生之類.聞我名字.不得菩薩無生法忍.諸深總持者.不取正覺.</p>
            <p>初得名者，一名得法忍總持願（憬興），二名聽我名字證無生願（智光），三名聞名必得無生忍願（良源）。</p>
            <p>明所攝者，自下諸願皆是菩薩功德攝也。</p>
            <p>次明願意者，承上香薰十方來，明光明名號德益中，前已明光明益，自下次誓名號德益。聞名有十一願（除衣服、受樂、見諸佛土、隨意聞法故），皆於十七願別用，故各言「聞我名號」。於中，初十願多是真實，後一含方便。又現當分別者，聞名得忍等是現益，常修梵行等是當益。又菩薩功德中，前供養諸佛那羅延力等是還相，如今十願在往相也。</p>
            <p>又聞名有三類：一聞如不聞，謂但觸耳根，無信受念，是雖未免流轉，遠下成佛種子，雖未現得無生等，畢竟至證位。二雖聞而受持，尚帶疑情，是即九品、三輩、邊地、胎生之類也，是亦未現得法忍，生彼土已，經時劫後至此位也。三聞其名號信心歡喜機，是即本願相應行故，一念發起時頓至無生位也。（《會疏》為此分別，可謂悉矣。）于聞此三類可分別矣。今此願正是真聞位，凡聖齊聞名信受，一念即時住正定，得法忍總持，佛願難思利益也。當知此聞名含十七、十八願，韋提得無生忍即此願意，是以《信卷》（三末六紙）引此願為弘願獲信益，可見。《義記》雲「聞者聞慧，遂人思慧」等未詳，聞者聞信，《信卷》云云。</p>
            <p>次參考者，《唐譯》雲：「無量不可思議無等諸佛剎中菩薩之輩，聞我名已，若不證得（契會忍行）離生（無生也），獲陀羅尼者，不取正覺。」（文）《漢》、《吳》兩本並闕此願。</p>
            <p>《宋譯》第三十一願誓彼土得忍曰：「所有一切眾生，聞我名號，永離熱惱，心得清涼，行正信行，得生我剎，坐寶樹下，證無生忍。」（文）又三十三願明現生得忍曰：「十方一切佛剎聲聞菩薩，聞我名號，證無生忍，成就一切平等善根，（即是名號）住無功用行，（他力持故）離加行（離自力心）等。」（文）</p>
            <p>《魏》、《唐》兩本言「聞我名字，得菩薩無生法忍」，而不言「壽終之後」，故知現益，故《信卷》引兩願以明獲信益相，可以准解矣。</p>
            <p>《悲華》第七、八兩願約二重而誓之，其初重真實也，第二重雲「我滅度」等，此約方便，讀文自知焉。</p>
            <p>後解文者，初「十方」等四句舉所化機。《六要》問答雲：「『眾生』言雖通凡聖，而今只是凡夫。」（文）</p>
            <p>「聞我名號」者，聞信其名號，此含第十七、八兩願意，即往相行信也。望西雲「聞名號必起行」等，不知信行融即之旨也。</p>
            <p>「不得菩薩」已下正明其得益。</p>
            <p>「無生忍」者，《智論》雲：「無生名為涅槃，以涅槃不生不滅故。」肇師雲：「無生忍即慧性耳，以見法無生，心智寂滅，堪受不退，故名『無生法忍』。」淨影雲：「慧心安理名『無生忍』。」（《義章》十二之二十一丁）《探玄》十五曰：「無生是理，從境為名，當知無生法是不生不滅涅槃寂滅理也。忍心忍可此理，忍受不生不滅，安之心智，名『無生法忍』。」（文）</p>
            <p>加「菩薩」二字者，有曰：簡二乘，彼無生不得深總持，故猶如言菩薩所得之無生忍也。或可，「菩薩」言顯在因中決定涅槃性，故《唐譯》雲「證得離生」，（《俱舍》廿三之九雲入正性離生云云，決定涅槃性也）「離生」者謂涅槃無生也。韋提得無生忍曰「證得往生」，聞名一念證得決定無生之生，故雲「得菩薩無生法忍」也。</p>
            <p>問：今所言無生法忍何位耶？</p>
            <p>答：舊解雲「初地已上無生忍」。（玄一、憬興、了惠、《六要》等）今謂：不同通途初地、七地無生，只是弘願別益。故高祖雲：「獲金剛心者，則與韋提等，可獲得喜、悟、信忍，往相回向真心徹到故。」惑染凡夫安忍佛無生智故，契無生理，往昔大勢至菩薩入無生忍亦由此法矣。</p>
            <p>「諸深總持」者，無量陀羅尼門德，總持諸善不散失名「總持」。若約現生，六字嘉號即深總持而耳；若約後生，即百千陀羅尼門也。</p>
            <p>《義記》雲：「此願成就即第十八願之成就。或又經雲：『其有至心願生安樂國者，可得智慧明達（即是無生），功德殊勝。（諸深總持）』此願之中總持、無生亦是信行，乃至《觀經》韋提現生豁然大悟，證得往生，是名獲忍，即是本願力之所成矣，故經說言：『應時即見佛及國土，心生歡喜，歎未曾有，豁然大悟，得無生忍。』」（文）大師釋曰：「言心歡喜得忍者，此明阿彌陀佛國清淨光明忽現眼前，何勝踴躍！因茲喜故，即得無生忍，亦名喜忍，亦名悟忍，亦名信忍。此乃玄談未標得處，欲令夫人等悕心此益，勇猛專精，心想見時，方應悟忍。此多是十信中忍，非解行已上忍也。」（文）</p>
            <p>《六要》解雲：「『因茲喜得無生忍名喜忍』者，是顯信心歡喜得益；言『悟忍』者，悟佛智故；言『信忍』者，即是信心成就相也；『此多是十信中忍』者，雖為薄地信外凡夫，今依他力超絕強緣成就信根，故就得忍謂之十信，是故『正信偈』雲『與韋提等獲三忍』等，下文亦雲獲金剛心者，則與韋提等，即可獲得喜、悟、信之忍；『非解行已上忍』者，是嫌古來諸師義，然此無生即是即得往生利益，證得無生生之信慧者哉。忍是勝解，即決定義，惠心安法名之為『忍』，故贊之雲『廣大勝解』。」（文）</p>
            <p>又雲：「《六要》解此地上無生，但或初地，或第七地得無生，位雖有異說，共地上也，此等皆約生後以解，或為遠因，故雲初地、七地等。然今家意多是十信中忍，非解行已上忍者，此約現在。韋提見佛得無生，我等聞名得此忍智，聞、見同一，皆由此願成此勝利，故無生法忍者往生法忍，即信心智慧，故名『信喜悟忍』。若論生後益，即是地上無生，《宋譯》雲『坐寶樹下，證無生忍』是也。今此願意，令得大信（無生）大行（總持），即聞名利益，其本在第十七願力焉。」（文）此義大好矣。</p>
            <p>《渧記》雲：「經論中說無生忍，其位不定。《仁王經》無生七、八、九地（《仁王》說五忍：一伏忍，三賢；二信忍，初二、三地；三柔順忍，四、五、六地；四無生忍，七、八、九地；五寂滅忍，十地。）諸論無生多在初地，（《法華論》等）《瓔珞》無生在初住位，《華嚴》無生在十信，迦才《淨土論》上雲：『無生忍有四：一緣教故得無生忍，一切凡夫及十信位人，讀大乘經論作無生解，即聞慧；二緣觀，十解已上十向作三無生觀，解萬法無生，思慧；三證理，初地已上，由證遍法界二空真如，修、思；四約位，八地已上，由得真俗雙行無功用，修慧云云。』又《大部補注》五（三十一）：『五忍配位，別、圓外凡信忍、伏忍，凡夫是柔順忍，地、住是無生忍，妙覺是寂滅忍。』（文）而今此願言『菩薩無生法忍』者似地上、住上無生忍（證理無生）。既有能別言雲『菩薩』，（「菩薩」言對所證無生理可謂能證人，《義記》卻非）簡地前凡夫無生忍而已，此乃聞信名號他力弘願行者，佛德之所令然，現生冥得地上、住上無生忍及諸深總持，是此願勝益也。次上願雲『超過人天』，既超人天，則非凡夫攝，故今此願言『得菩薩無生法忍』。是以今家《信卷》末並引上願、此願而證『真佛弟子』，（金剛心行者）且引『智慧明達功德殊勝』及『廣大勝解者文』者，忍與智慧勝解同，乃至由之，忍即勝解，亦是智故，弘願他力金剛心人冥得佛智故，契生即無生理，豈非廣大勝解者哉！可謂真佛弟子而已。然則今由此願冥得菩薩無生法忍，即是廣大勝解者也，亦是智慧明達人而已。由是思之，此願成文乃『智慧明達』及『廣大勝解者』之文也明矣云云。」</p>
            <p>第三十五、女人往生願</p>
            <p>設我得佛.十方無量不可思議諸佛世界.其有女人.聞我名字.歡喜信樂.發菩提心.厭惡女身.壽終之後.複為女像者.不取正覺.</p>
            <p>初得名，一名令離穢形願（義寂），二名遠離譏嫌願（憬興），三名聞名發轉女成男願（智光、良源），四名不復女像願（靜照），五名聞名轉女願（真源）。若依相承，名女人往生願，亦名變成男子願，亦可名女人成佛之願也。</p>
            <p>問：願文但言「複為女像者」轉女之義，不言往生，何名女人往生願耶？</p>
            <p>澄憲雲：藥師誓願現身轉女成男，《法華》雲：「儘是女身，後不復受。」彌陀誓願亦同是穢土勝利等，此難雲何通耶？解雲：往生之願在文分明，何者？文雲「壽終之後」、「聞我名字」、「信心歡喜」者，（本願三信）壽終豈容不生乎！彼誓「若不生者」，今說「壽終之後」，往生之義理在絕言。故《宋譯》雲「生我剎」，《吳譯》亦同，又《漢譯》成就文雲女人往生者則化生皆作男子，明知女人往生願，故宗家曰：「人或有道俗，雲女人不得生淨土者，此是妄說，不可信。」（文）黑穀亦依之矣。</p>
            <p>次明所攝者，若為第十八願之別相者，佛功德攝也，然今誓聞名益相顯其果相，故為菩薩功德之攝也。</p>
            <p>次明願意者，了惠雲：「十八法，此機，非重發。」黑穀《大經釋》（十三左）云云，（望西三十六左引）及宗教中多為十八願別相，依之舊師皆言分出於第十八願。今按祖意，此願以成佛為體，故名女人成佛之願，若但轉女成男者，大小乘法門孰得無之，何足稱佛智不思議！是以終南以無生果釋此願，高祖《大經贊》中在之於必至滅度贊後以合滅度。良知女人有五礙多疑，以不得作佛身為其極，諸經論中所以所擯出也。故黑穀曰：「天上天下尚賤，生死有漏果報，無常生滅拙身不成，何況佛位！言有憚思有恐，乃至實男子如善哉大士，求如雪山童子，投身乃可成佛，行緩求疏全不可成，乃至因茲可有其疑，故鑒此理，別有此願云云。」此乃恐疑念佛成佛，彌陀大悲深湣念之，誓令不成佛女人壽終之後往生成佛。若約因行，則第十八願別相，若約果相，則第十一願所攝，《贊》文列次可見。然別願意趣以女人成佛為體，轉女成男亦是非常途，轉有漏業患而成寂滅平等法身稱而已。</p>
            <p>問：變成男子是聞名益，為通方便願耶？</p>
            <p>答：常途轉女何不通方便乎？聖道不退尚離女質，況安樂處不退地轉女成男理在絕言。黑穀言三願皆亙男女，此意也，今願所謂變成男子非通途，正是念佛成佛之謂也。其但轉女身者人中猶有，況聖道通益所存誰疑之，是故於方便願不須別誓，其立別願者正在女人成佛。故今願局真實第十八果相，故其男女通三願者問之辭耳，非通十九、二十願也。</p>
            <p>問：若爾，十八、十一願可事足，何煩重立此願耶？</p>
            <p>解有四意：一為知大悲深重故，二為除疑惑故，三為生欣慕心故，四為示惡機為本故。</p>
            <p>一大悲深重故者，若依小乘，初僧祇中永離女身；（《大論》第四文俱雲百劫離女），若依大乘，諸經並有轉女益。（初地或初住離女身。《法華》龍女，《月明經》下（四紙）惠施女云云，《服中女聽經》說成就十六法轉女，《大威德陀羅尼經》說六法，《緊那羅王所問經》說十法成就，《菩薩所胎經》等云云。）雖似即身而深厚善根人（龍女、惠施等），或雖成就多法，轉女而非速成，皆是多劫修持最上利根之所得，底下凡女何與其益，況于成佛乎！是以彌陀大悲深湣念之，興此願，欲使底下凡女不藉修持，不勞觀智，頓轉多生穢身，必證無上妙果，良由佛智不思議，可知。</p>
            <p>二為除疑惑故者，十八、十一雖不簡男女，而女人特過多障深，諸經所嫌，（《超日月明》說三隔五礙，《普賢行願經》廿八、《正法念經》十六、《大威德多羅尼經》、《蘇婆呼童子經》、《寶積》〈菩薩藏會〉、〈優陀延王會〉、《阿含》等經說多過失。《正法念經》十六曰：「一切疑中婦女疑大。」）是以生疑。黑穀云云。（望西引）</p>
            <p>三為生欣慕心故者，經雲（道宣引經）：十方世界有女人處即有地獄，有惡道則有惡知識等怖，一切眾生所可怖畏，故誓我剎永無此類，是以生欣慕心。龍樹《偈》曰：「彼尊佛剎無惡名，亦無女人惡道怖。」（文）</p>
            <p>四為示惡機為本故者，惡機之極無如女人，是以《觀經》韋提女質為機真實，一切男子罪不及一女人罪。《寶積經》曰：「舍利弗！當知婦人是眾苦本，是障礙本，是殺害本，是系縛本，是憂苦本，是怨對本，是生盲本。當知婦人滅聖慧眼。」如此極惡機，餘道之所不救，不因彌陀名願力者，百千萬劫無有出離期，此願為之立。《觀念門》雲：「又一切女人若不因彌陀名願力者，千劫萬劫、恒河沙等劫終不可得轉女人。」應知高祖贊之彰惡機，可見矣。</p>
            <p>問：若爾，何故直不言成佛，言複為女像耶？</p>
            <p>答：但是從得生者之情對厭惡女身，故爾耳。</p>
            <p>問曰：約果相則如淨土贊列次，可次必至滅度願，何故至茲乎？</p>
            <p>答：為顯聞名益，故於此列之，以為聞名信受之益，則雖文在此而義通於上也。</p>
            <p>問曰：此願成文出在何處耶？</p>
            <p>解雲：十八、十一願成外別無女人成佛，故知不別說願成者，為知十八、十一願別相也。</p>
            <p>次參考諸譯者，《吳譯》第二願唯言我佛剎中無有婦人，女人欲來生我國中者即作男子，而不明其因也。《漢譯》闕因願。</p>
            <p>《唐譯》雲：「周遍無數不可思議無有等量諸佛國中所有女人，聞我名已，得清淨信，發菩提心，厭患女身，若于來世不舍女人身者，不取正覺。」（文）</p>
            <p>《宋譯》雲：「所有十方無量無邊無數世界一切女人，若有厭離女身者，聞我名號，發清淨心，歸依頂禮，彼人命終即生我剎，成男子身，悉皆令得菩提。」（文）</p>
            <p>後解文者，初「十方無量」等四句顯所被機，「聞我」等四句示生因，第十八願所開也，「壽終」等二句正誓得果，即是第十一願所開也。就生因中，「聞我名字」句含至心之義，「歡喜信樂」是信樂也，《唐譯》雲「清淨信」，「發菩提心」即欲生心（黑穀雲：「欲生淨土即是菩提心也。」他家同《轉女身經》菩提心者非也。）與十八願三信無異。</p>
            <p>《渧記》雲：「『聞我名字』一句盡他力信心，次言『歡喜信樂，發菩提心』者，開出其信相，第十八願成就雲『聞其名號，信心歡喜』，全同而已。宗師釋雲『乃由彌陀本願力故』者，此顯聞我名字，歡喜信樂，發菩提心義，即第十八願三心也，獲得此三信謂之由彌陀本願力云云。」</p>
            <p>「厭惡女身」者，大菩提心之用也，願生心中自有厭離之義，是以宗家釋為「稱佛名號」一句，思之。然《會疏》廣引諸注示厭離相者未可，何混聖道厭惡乎？今釋：《信卷》雲：「欲生心即回向心」，回向心者，離難離生死，期難生淨土，往生則一定，然則欲生心中自有厭惡之義，故歎信言欣淨厭穢之妙術，不然則今時凡女誰有厭惡心？深思之矣。</p>
            <p>「壽終之後」等者，是顯淨土門異聖道此土轉身義，彼由觀智修行力現身轉女身，此不藉思慮，一念功入大乘善根界，則大義門國德自然轉女身。終南釋（《觀念法門》廿一左文也）雲「正命終時即轉女身」等。此釋巧用入四門，謂彌陀接手菩薩扶身近門相，坐寶華上即宅門相，隨佛往生入佛大會即大會眾門相，證悟無生即屋門相。既證悟寂滅平等法身，何更論轉不轉耶？若約園林遊戲，則淫女閨婦無往不為，宗家不言出第五門者，此願局在往相故也。（已上師說）然《會疏》（六十二左）作二釋，約心此土轉女，若約形彼土轉身，雖有其義，而非今願意也。</p>
            <p>第三十六、常修梵行願</p>
            <p>設我得佛.十方無量不可思議諸佛世界諸菩薩眾.聞我名字.壽終之後.常修梵行.至成佛道.若不爾者.不取正覺.</p>
            <p>得名有四，一名令立梵行願（義寂），二名常修梵行（憬興、靜照），三名聞名梵行皆證正覺（智光、良源），四名聞名梵行願（真源）。今名常修梵行願，即菩薩功德攝也。</p>
            <p>次明願意者，所見土中或土菩薩，雖修梵行，隔生即忘，難可相續，如身子六住退若間斷，道場妙果多劫難成，故興此願。然此中有三意（正益、密機、傍益），正當來彼土益，常時起行，果極菩提二十九種門相，故言「壽終之後，當修梵行」。上願除非梵行之緣，此願梵行相續所以由來也。又不妨傍有方便益，雖在穢土逕曆多生，梵行常相續至成佛者聞名傍益，前所明三聞中初二者當此。然願本意在其究竟，故以彼土梵行為正益，而不妨蒙其傍益，傍益是之類耳，故《宋譯》雲「二乘聞名修持淨」等。</p>
            <p>望西雲：「『壽終』之言以顯多生，『常修』之文以顯相續，雖在穢土逕曆多生，梵行相續終成故，此非願正意，但是傍益耳。」《會疏》偏就正益解，《梵響》約彼土益，引黑穀為真士益。《義記》以梵行為通一切淨行，而屬彼土生後益，特引成就文雲：「滅諸煩惱，離惡趣心，究竟一切菩薩所行。」又雲：「修諸善本，志崇佛道，至聞甚深法，心不疑懼，常能修行。」（文）並約真土益者，則今願正意也。然聞名利益無邊，何但局一機，若約密機，則此土信受本願稱佛名者亦是梵行一分，然非今願正意也。</p>
            <p>次參考者，《唐譯》雲：「無量無數不可思議無等佛剎菩薩之眾，聞我名已，得離生法（得往生益），若不修行殊勝梵行（約生後），乃至到於大菩提者，不取正覺。」（文）《漢》、《吳》並闕之。</p>
            <p>《宋譯》廿八願雲：「所有十方無量無邊無數佛剎聲聞緣覺，聞我名號，修持淨戒，堅固不退，速座道場，成就菩提。」（文）此次女人成佛願，願二乘成佛，故正可名「二乘成佛願」也。雖然，修持淨戒堅固不退亦是常修梵行之義，則謂之「常修梵行願」亦可也。故《會疏》以為常梵行願，此依望西耳。</p>
            <p>後解文者，「聞我名字」，現在聞佛名也，此聞通正機、傍益、密機也。「壽終之後」等正明當益。若約正意，壽終之後，生彼土已，長時起行相，終南言「長時起行果極菩提」，故《唐譯》雲「得離正法，（得住生益）若不修行殊勝梵行」等。（大涅槃行）</p>
            <p>「梵行」者，《法華祥疏》三（三十）曰：「『梵』名涅槃，即根本法輪大涅槃也，『行』即萬行，到大涅槃也。」《論注》云云。（《會疏》引）是約廿九種門，長時行涅槃行也。《宋譯》雲「聲聞緣覺聞我名號，修持淨戒，堅固不退，速座道場。」此以梵行為淨戒，就一類傍益機明而已矣。</p>
            <p>第三十七、人天致敬願</p>
            <p>設我得佛.十方無量不可思議諸佛世界諸天人民.聞我名字.五體投地.稽首作禮.歡喜信樂.修菩薩行.諸天世人.莫不致敬.若不爾者.不取正覺.</p>
            <p>初得名者，一名令成尊德願，（義寂）二名聞名得益願，亦名作禮致敬願，（憬興）三名聞名修行眾所敬重願，（智光、良源）四名人天致敬願，（靜照）五名聞名敬重願。（真源）今名人天致敬願，然與靜照立名言同意別，彼聞名行人以為能致敬，今聞名者為所致敬，諸天世人為能致敬，其異可知矣。</p>
            <p>次明願意者，於所見土中，有雖修菩薩行，人天不敬，還致輕毀，梵行緣此退轉，道心由茲亡失，所以願言：聞名歡喜者，諸天世人敬禮擁護，自成佛道也。自第三十三至此願五願承萬物嚴淨、香薰十方（第三十二）明聞名得益，於中，前梵行已立，此能與人天所敬，故次上此願來。又上當益，今現益，即是真聞冥眾護持益也。</p>
            <p>次參考者，《唐譯》雲：「周遍十方諸佛剎中所有菩薩，聞我名已，五體投地，以清淨心修菩薩行，若諸天人不禮敬者，不取正覺。」（文）《漢》、《吳》並闕此願也。</p>
            <p>《宋譯》雲：「所有十方無量不可思議無等佛剎一切菩薩，聞我名號，五體投地，禮拜歸命，複得天上人間一切有情尊重恭敬，親近奉侍，增益功德。」（文）古取《吳譯》第十二願者恐未穩矣，彼誓漏盡相，經願成文可見。</p>
            <p>後解文者，此中大分為二，初「十方無量」至「修菩薩行」（九句）是彰所敬人，「諸天」等二句明能敬益。諸師中，靜照「諸天」等二句屬上聞名者，以為能禮，以佛為所敬。又法位、智光、真源等師，聞名行人以為所禮，諸天世人以為能禮。以後義為優，望西及《會疏》亦用後義，今亦依之。</p>
            <p>初中，「聞我名字」等別句，「修菩薩行」一句是總句。「五體投地，稽首作禮」是恭敬極，「歡喜信樂」彰聞其名號信心歡喜。《會疏》此中含三業云云。</p>
            <p>「五體投地」者，《琳音》四十四（十八）雲：「五輪者，謂左膝、右膝、左手掌、右手掌、頭頂，是為五輪，五處皆須至地，虔誠作禮，常以此五處至地禮敬三寶，當來成佛之時五處皆有千輻輪相顯現云云。」</p>
            <p>「稽首作禮」者，曩謨，此雲「歸命」，亦雲「稽首」，亦雲「頂禮」。基雲：「稽者，至也，首者，頭也，以頭至地禮佛也。」《應音》九（三左）雲：「稽首，頓首也。《周禮》大祝辨九拜，一曰稽首。鄭玄曰：稽首至地謂頭至地也。首，頭也，《尚書》雲禹拜稽首是也。」（文）</p>
            <p>「修菩薩行」者五念門行，即習修法藏菩薩本願行也，約果則行如來行，約因則修菩薩行，斯行真如一實妙行，故諸天世人莫不歸敬，故雲「諸天世人」等也。《宋譯》雲：「得天上人間一切有情尊重恭敬，親近侍奉。」《般舟經》雲：「持此三昧者，為諸天龍神皆共讚譽、擁護、瞻視、敬仰，思欲相見。」（文）《十二佛名經》云云。（《會疏》五十六右引）</p>
            <p>「諸天世人」且舉其一端，理實諸佛菩薩亦能致敬擁護也。</p>
            <p>「致敬」者，恭敬愛語也，其相如護念增上緣及現世利益贊中，望西、《會疏》引《事贊》設問答云云。《會疏》二義，後義全用望西，並無害也，次引《吳譯》第十二願者未穩，彼誓漏盡相（《渧記》彼可名之無相嫉憎願，別是一願，不同此願也），至願成文可見，與今願別，故今不取也。</p>
            <p>第三十八、衣服隨念願</p>
            <p>設我得佛.國中人天欲得衣服.隨念即至.如佛所贊應法妙服自然在身.若有裁縫.擣染.浣濯者.不取正覺.</p>
            <p>一名衣服自然願，（義寂）二名衣服應念願，（憬興）三名應法妙服願，（靜照）四名衣服隨念自然在身願。（良源）今名衣服隨念願也。</p>
            <p>明所攝者，是菩薩功德攝也。</p>
            <p>次辨願意者，澄憲云云。（望西四十四丁）上五願承「其香普薰十方」明聞名得益，此願已下四願以其地上、虛空、宮殿、樓觀、池流、花樹國中所有一切萬物皆以無量雜寶、百千種香而共合成為人天所受用，今承之，明其人天受用不可思議。下經雲：「無量壽國，其諸天人，衣服飲食，華香瓔珞，繒蓋幢幡，微妙音聲，所居舍宅，宮殿樓閣，稱其形色，高下大小，或一寶二寶乃至無量眾寶，隨意所欲，應念即至。」此文通上萬物嚴飾願及此願成合說，當知今願亦出萬物嚴淨，於中，此願且誓人天衣服自然。</p>
            <p>次參考者，《唐譯》雲：「國中眾生，所須衣服隨念即至，如佛命善來比丘，法服自在體，若不爾者，不取菩提。」（文）</p>
            <p>《吳》（十四）、《漢》（廿三）有飲食隨念願，無衣服願。今經依下願成文可亦有飲食願，彼舉飲食攝衣服，《魏》、《唐》兩譯舉衣服攝飲食，文互顯而已。</p>
            <p>《宋譯》雲：「所有眾生，發淨信心，為諸沙門婆羅門染衣、洗衣、裁衣、縫衣，修作僧服，或自手作，或使人作，作已回向，是人所感八十一生得最上衣，隨身具足，于最後身來生我剎，成就阿耨菩提。」（文）</p>
            <p>《渧記》雲：「與今不同也。」了惠雲：「異譯不同，不須和會，或非今願歟，或往生而預此願益，由彼宿因歟。」是何謂乎？其義難知。《會疏》但引之無釋，意同此願歟？此亦未詳矣。師說曰：「是雜出方便願意，發心回向者第十九願，八十一生者表思惑盡，得最上衣者得慚愧衣也，最後來生者第二十願功也，我剎成菩提之時始會弘願也。」（已上）此亦不同此願之義也。</p>
            <p>《悲華》雲：「尋于生時著新袈裟。」（文）然《大論》三十四雲：「欲界天衣從樹邊生，無縷無織，色界天衣純金色，光明不可稱。」《俱舍》十一雲：「色界天眾于初生時，身量周圓具妙衣服。」故商那和須有生得衣服，今何足為奇乎！解雲：「亦是因順之說，使十方人天欣慕耳。」（文）</p>
            <p>後解文者，「國中人天」上攝他方，故言「十方佛國」等，今攝自國，故有此句也。</p>
            <p>「欲得衣服」者人天樂欲，此中攝飲食等。</p>
            <p>「隨念即至」顯隨意自然而至，不籍手作，法爾來至故。</p>
            <p>「如佛」等者舉例以顯自然而至，《唐譯》雲：「如佛命善來比丘，法服自然在體。」當知因順以自然在身為例准，或雲「生著袈裟」，或二菩薩與之，法侶將來隨意之相皆是因順耳。</p>
            <p>然《會疏》二義：一「如佛」等三句例喻彼土妙衣隨意而至，二「應法」等三句但為彼國生得自然衣，「如佛所贊」一句例顯，「應法妙服自然在身」者，彼國實生得衣也。今雲：後說似鑿，例喻生得自然衣在身者著，況因順說乎。</p>
            <p>《渧記》雲：「《唐譯》有善來比丘喻，由之，自然在身乃生得妙衣也，非唯不勞裁縫、浣濯等，亦無被著之勞而已，是此願之所誓也。雖然，于快樂勝事何遮二菩薩等授衣服乎？依是思之，雖曰無裁縫、浣濯等，若為快樂而作之，亦不可遮也。今之所願唯在不用功勞，而此願通真假矣。」（文）</p>
            <p>「應法妙服」即袈裟也，法量三衣名為「應法」，僧祇雲：「三衣是賢聖沙門標識。」《大論》雲：「佛弟子住中道，故著三衣。」《心地觀經》云云。（望西引）《寶積經》云云。（《會疏》引）</p>
            <p>「裁」，《增韻》：制也，又裁，度也。「縫」，《說文》：以針紩衣也。《琳音》三十（八左）雲：「《鄭注周禮》雲：女禦裁縫王及王后之服也。」</p>
            <p>「擣染」者，《琳音》十六（十六）雲：「刀老反。《考聲》：擣，舂也。《說文》：手推也，或作搗。古文作舂擣也。染，《說文》：以繒染為深色也。」</p>
            <p>「浣濯」，《麟音》三（七左）曰：「上洹管反，《公羊傳注》雲：去舊垢曰浣。《鄭箋毛詩》雲：浣，滌也。《切韻》雲：濯，亦浣也。《禮記》雲：浣衣濯冠以朝。」《應音》廿六（六右）曰：「徒角切。《說文》：濯，滌也、灑也，謂以水淨物曰濯也。」（文）「若有」等顯安樂自然生得無制相浣濯。</p>
            <p>第三十九、受樂無染願</p>
            <p>設我得佛.國中人天.所受快樂.不如漏盡比丘者.不取正覺.</p>
            <p>初得名者，一名受樂無染願，（義寂）二名受無失願，（憬興）三名常受快樂勝如漏盡願，（智光、良源）四名樂如漏盡願，（靜照）五名常受快樂願。（真源）今用第一名也。所攝可知矣。</p>
            <p>次願意者，上誓衣服飲食等自然受用，然若於其妙受用物生著樂，則雖且受樂而還招苦，穢土人天著剎那樂，招永劫重苦，是故興此願，言受妙快樂而無染著，無染清淨也。此願與上合，故願成文合說，下經衣服等，次妙衣遍佈地，次寶網，次微風吹羅網寶樹，演發微妙法音，流布萬種溫雅德香，其有聞者，塵勞垢習自然不起（是萬物香飾），風觸其身，皆得快樂，譬如比丘得滅盡三昧（是此願成），此快樂通上諸受用快樂也。</p>
            <p>次參考者，《唐譯》雲：「諸眾生類終生彼國中，若不皆獲資具，心淨安樂，如得漏盡諸比丘者，不取菩提。」（文）自餘三譯並缺此願。</p>
            <p>後解文者，「所受快樂」即受用上衣服等，故《唐譯》雲「皆獲資具」，所受快樂即涅槃寂樂而無所著，故《唐譯》雲「心淨安樂」，心淨，「淨」之言彰無著義，喻之如漏盡比丘樂無著樂，此又分喻耳。《要解》雲：「今為凡誓，故以淺喻深，漏盡比丘樂何得比淨土樂。」（文）彼住堪然寂滅，於所受無所著；彼國人天證大乘妙果，不住無為，亦不住有為，是曰涅槃大樂也。</p>
            <p>「漏盡比丘」者，阿羅漢斷盡諸漏，於一切法無著無執，以為喻。《聞持記》雲：「受三禪樂，無一念著，如漏盡比丘。」（文）</p>
            <p>第四十、見諸佛土願</p>
            <p>設我得佛.國中菩薩.隨意欲見十方無量嚴淨佛土.應時如願.於寶樹中.皆悉照見.猶如明鏡.睹其面像.若不爾者.不取正覺.</p>
            <p>初得名，一名隨意得見十方國土願，（義寂）二名普見佛士願，（憬興）三名隨意照見十方諸國願，（智光、良源）四名隨意照見願，（靜照）五名見諸佛土願。（真源）今用第五名也，即菩薩功德所攝也。</p>
            <p>次明願意者，所見土中，雖國土清淨，映現十方，聖眾德微，不能照見，如彼釋迦尊顯現佛第二地，時會大眾唯見大光，望河之懷豈少耶！所以願言：縱令雖法報高妙，隨念應心悉現寶樹，照見了了，如明鏡中睹自面像也。（《會疏》）</p>
            <p>問：與第卅一願有何異乎？</p>
            <p>答或雲：上攝淨土，此攝眾生。（望西）略箋亦同之。《義記》二義，初義同前，「又彼約總，見無盡剎華藏莊嚴聖眾常德，此約別，示各具無盡，令隨意皆見之也。寶樹中者，塵塵法法色香三千觀成理顯，今約樹說，餘亦複然，乃至真土大願焉可思議，余解未允。」（文）</p>
            <p>《渧記》雲：「上唯是真土德相，今此化土菩薩德相，差別如此矣。若夫真土一色一香皆悉照見十方塵剎，（上三十一願）往生真土之大士莫不睹見，此乃第三十一願德也。而今化土菩薩不能如此，此願勝益隨意所欲，應時現十方剎於寶樹間，隨意所欲而一佛剎土、或二佛剎土乃至百千佛剎等應時而現而已。然則以總別為異者可也，不分別真假者似阻履搔癢，恨哉！文雲『應時』，帶化相也必矣。」</p>
            <p>今謂：上約土德統收，此約菩薩欲見，其異可知矣。</p>
            <p>次參考者，《唐譯》雲：「國中群生，隨心欲見諸佛淨國殊勝莊嚴，於寶樹間悉皆出現，猶如明鏡，見其面像，若不爾者，不取正覺。」（文）餘三譯缺此願。</p>
            <p>後解文者，「隨意欲見」者明菩薩欲願，「十方無量嚴淨佛土」者，所欲所見土也，《唐譯》雲：「諸佛淨國殊勝莊嚴」。</p>
            <p>問：寶樹觀文通現淨穢，今但雲淨，相違如何？</p>
            <p>有雲：今且從勝雲嚴淨土歟。有雲：若論樹德，遍現淨穢，《觀經》約之；若論機欲，只願見淨，今願約之，故不相違。（望西二義）</p>
            <p>今謂：樹德隨菩薩意樂，若淨若穢現無方，今且應菩薩欲見淨之願故現淨，若欲見淨穢並見即淨穢並現，與樹觀無相違也。</p>
            <p>「應時如願」等者，正顯見土誓，不隔時節速現雲「應時」，「如」不違為義，若淨若穢、若一若多、若東西、若南北，不違其欲願雲「如願」也。</p>
            <p>「於寶樹中」者彰所見之處，《唐譯》雲「於寶樹間」，於寶樹中間見之，於中之言境，第七聲也。《悲華經》雲：「於寶樹下，悉皆遙見諸佛世界」，「下」言亦顯所依處。</p>
            <p>有雲：「言樹中者，所現佛土依止所也；言樹下者，能見眾生依止所也。」（望西）此釋甚誤矣。今但舉所依處，何以上、下解之，可見。</p>
            <p>「皆悉照見」者，於寶樹一花一葉中莫不悉見，今且舉寶樹一相，於宮殿樓閣寶網中亦照見無礙，故《論》曰：「宮殿諸樓閣，觀十方無礙。」可准知矣。</p>
            <p>「猶如」等喻顯，喻意可知，與上喻稍別，可思擇矣。</p>
            <p>第四十一、具足諸根願</p>
            <p>設我得佛.他方國土諸菩薩眾.聞我名字.至於得佛.諸根闕陋.不具足者.不取正覺.</p>
            <p>初得名，一名聞名令得端嚴報願，（義寂）二名諸相貌妙願，（憬興）三名聞名至佛具足諸相願，（智光、良源）四名諸根具足願，（靜照）五名聞名具根願。（真源）今名具足諸根願，即菩薩功德攝也。</p>
            <p>次明願意者，上三願攝自國，自下複重攝他方，即普薰十方聞名得也，乘見諸佛佛土此願來，謂隨願於寶樹中可見十方淨土，若六根不具者何以得見，亦遠從常修梵行來，亦得矣。雖行菩薩行，未離諸根不具，第三僧祇猶有之，過百大劫方得五勝，（《俱舍》住定菩薩始得五德：一生善趣，二生貴家，三具勝根，四受男身，五憶宿命）亦雖具足，醜陋為人所嫌，是故願言：聞名之力頓除多生業累，六根完具矣。</p>
            <p>有說：「此願攝他方淺位菩薩，第三僧祗猶有諸根缺陋之障，恐之為之立此願，此似為彼土益，然不分別真化。」（望西）</p>
            <p>有雲：「自下重益他方有五願，此聞名具根斷根缺種，斯乃離譏嫌名體也。然則大義門功德由聞名力自然成就，是名悲願一乘。」（《會疏》）此為真土益也。《義記》亦為真土益，令離八難處隨一，此願成就文雲：「諸往生者具足如是清淨色身云云。」</p>
            <p>有雲：「生彼國者，具足卅二相而無有好醜，故言大乘善根界等，此乃非預此願，今其他方未得位菩薩未免根缺，聞名者縱令不生安養，雖曆生娑婆，後後生生諸根具足，乃至成佛不缺陋也。」（《略箋》、《梵響》）</p>
            <p>初二解為順次彼土益者有重繁失，後約他方生生者，此願非為往生淨土，恐非大悲願意乎。</p>
            <p>《渧記》雲：「上無有好醜及具足諸根等願約真土，故平等一相、鹹同一類也，此願乃化土益，故雖有好醜而不鹹同一類，多生變易至成佛，諸根具足，無有缺陋，呼大超自力修行人。往生化土者，二乘凡夫亦生生（變易）具足諸根，不亦樂乎！是以隨分化度眾生，人不輕賤而受其化益，其德用廣大也。依此義，則聞名者與廿願『聞我名號』一般也云云。」</p>
            <p>師說雲：「上有三十二相願，具足諸根不俟別辨。雖然，為彼闕陋之人重顯此名願之益。由此觀之，准上『女人往生』之名，宜名此曰『根缺往生之願』也。」（已上）此義大好矣，此意為當來真土益。《會疏》初義為大義門功德者同此義，後義約理，為此土密益。</p>
            <p>今按：文言「至於得佛」，不言「壽終之後」，故此願亦可通現當益，又「聞名」之言亦縱容，亦可通三益，不爾者，化佛土將為有根缺有情耶？彼亦雖具諸根，不能供佛見佛，真土生獨六根具足清淨，是以起次供佛見佛蒙其傍益者，或起生尊貴家，或起具足德本，例彼三十二相願，可知。若約密機，則此土而非無此益，願文縱容利益無邊故。然約正意，則如初解焉。</p>
            <p>次參考者，《漢》、《吳》、《宋》無此願。</p>
            <p>《唐譯》雲：「余佛剎中所有眾生，聞我名已，乃至菩薩諸根有闕，德用非廣者，不取菩提。」（文）</p>
            <p>《悲華》雲：「乃至成菩提，而於其中常得六根清淨。」（文）</p>
            <p>後解文者，「聞我名字」者，正真聞無疑必兼稱念，然六根不具雲何成聞名義，然根闕者有聞見口稱亦不可測者，此名願力也。既成聞名義，當來具根之益何須疑之！</p>
            <p>「至於得佛」者，《唐譯》雲「乃至成佛」，此言縱容，可見。若約正益者，正指命終得生之後也。</p>
            <p>「諸根闕陋不具足」者，正明其益也。雖有六根而損闕醜陋曰「諸根闕陋」。闕謂虛也、失也，具反。陋謂醜也、睉也，雖具而闕損醜曰「陋」，所謂闡提半擇迦亦闕陋攝，佛法非器，依此名願力得此勝根，不可思議利益也。</p>
            <p>「諸根不具足」者，此有二：損壞無根，本來不具根，或有耳根無眼根，或無鼻舌等，如理可知。</p>
            <p>第四十二、住定供佛願</p>
            <p>設我得佛.他方國土諸菩薩眾.聞我名字.皆悉逮得清淨解脫三昧.住是三昧.一發意頃.供養無量不可思議諸佛世尊.而不失定意.若不爾者.不取正覺.</p>
            <p>初得名，一名聞名令得清淨解脫三昧願，（義寂）二名止觀俱行願，（憬興）三名聽名得淨解脫靜慮願，（智光、良源）四名解脫三昧願，（靜照）五名聞名得定願。（真源）今名住定供佛願，即菩薩功德攝也。</p>
            <p>次明願意者，諸師多得定為願體，不取供佛，憬興獨名「止觀俱行願」，得定、供佛俱行為願體，快得願意。今亦名「住定供佛」，止觀不二義也，雖住三昧，止觀不相融，入出有挂礙，謂入則心智虛寂，出則身行散動，若離昏沈，即為掉舉，動靜不同，難成菩提。是故興此住出相即動靜相照願，以使成菩提。然此願是當來益為正，若望他方菩薩者，七地已前及地前有相有功用菩薩依聞名力，現等上地菩薩得止觀雙修。望西、《會疏》約此義，然凡聖通得聞名益也。</p>
            <p>次參考者，《宋譯》第卅二雲：「證得寂靜三摩地，於一念中，得見諸佛世尊，承事供養。」</p>
            <p>《悲華經》曰：「尋于生時，著新袈裟，便得三昧，其三昧名『善分別』，以三昧力，遍至無量諸佛世界，見現在佛，禮拜恭敬供養等。」此文與今經同明住定供佛。</p>
            <p>《唐譯》文句難解而義與今經無異，《唐譯》雲：「余佛剎中所有菩薩，聞我名已，若不皆善分別勝三摩地名字語言，菩薩住彼三摩地中，於一剎那言說之頃，不能供養無量無數不可思議無等諸佛，又不現證六三摩地者，不取正覺。」（文）</p>
            <p>後解文者，「聞我名字」一句明其因，現生聞名信樂也。「皆悉」下明其益，即彼土所得，于中，初明所得定無礙，「住是」下明止觀無礙相。</p>
            <p>「清淨解脫三昧」者，玄一雲：「八解脫中，第三解脫名為『淨解脫』，又所有三昧離系縛，故名『淨解脫』。」了惠雲：「初釋不順異譯等文，《莊嚴經》雲『寂靜三昧地』，此豈第三淨解脫乎？」（已上）</p>
            <p>今釋曰：實相寂靜曰「清淨」，寂照平等名「解脫」，謂不住寂，亦不累動，離動靜相言「平等」，不住寂故不起定而供諸佛，不累動故供佛而不失定，是名「清淨解脫三昧」，是「念佛三昧」異名也。「住是」等明其止觀無礙相，「一發意頃」猶言一念之頃，此明供佛速疾，謂住三昧是止也、定也、寂也、住也，一念供佛是觀也、照也、動也、出也。住定供佛即止中起觀，寂中顯動，寂而常照也；供養諸佛而不失寂定，即全動而靜，照而常寂，止觀雙照，動靜不二。入出無礙者，聞名願功也。《維摩》云云。（《會疏》引）</p>
            <p>第四十三、生尊貴家願</p>
            <p>設我得佛.他方國土諸菩薩眾.聞我名字.壽終之後.生尊貴家.若不爾者.不取正覺.</p>
            <p>初得名，一名聞名令得生尊貴家願，（義寂）二名化物高貴願，（憬興）三名生尊貴家願。（智光、良源、靜照、真源大同）今亦名生尊貴家。</p>
            <p>次明願意者，依舊解者，此願攝他方菩薩。十信菩薩（大乘）及三祗者（小乘）雖遊化，宿業未盡，生生生下賤家，化物不普，故興此願，言聞名之力速除業障，世世生生托豪貴家也。三賢住定菩薩常生貴家，無此難。（《大論》雲：三賢菩薩生貴家，謂王家、婆羅門、長者、居士也。《俱舍》雲住定菩薩始得五德。）故今為引他方住前菩薩化他為物意樂者，故有此願也。</p>
            <p>望西、《略箋》、《會疏》、《梵響》、《要解》等並同之，《梵響》特示信外輕毛凡夫非此願所被也。又《貫思義》雲此願顯所求滿足功德，引《論注》「人凡性鄙悕出靡路文」者非也，若爾者，非化他意樂，卻令生有漏染著，何不思乎！</p>
            <p>又《義記》有三義：「他方菩薩潤生度生則生貴家，又自土眾遊他方國亦生生生貴家，又貴家是安樂諸佛家也。」（文）初同望西等，次義約還相，後義是第十八願益，故知後二義有重繁失也。</p>
            <p>《渧記》雲：由聞名願生故，順次生化土，雖外凡，生彼隨分生大心，或入三賢，或在十信，則隨類化益不自在，故常生尊貴家而化益穢國，是此願之所誓而已，可謂化土還來願矣。然則「諸菩薩眾」者簡小乘，總指大乘菩薩，《觀經》遇大機也，雖凡夫，發菩提心都名菩薩也，然則自力定散發菩提心也。「聞我名號」者同二十願聞名也。「壽終之後」者指順後生，一且往生化土，而順後生生還來穢土生尊貴家故。（取意）今謂：宗教中未聞化土還來穢國度生，此義難思矣。</p>
            <p>今按：若為方便欣慕願，則為他方菩薩，如第一義；若為真實願，則廿二願之別相，於還相種種攝化中，今別顯生尊貴家，令便利益，故願成文雲：「生於他方五濁惡世，示現同彼，如我國也。」（文）又言「生諸佛家」，亦是約還相，應知。上來諸說用不隨情矣。</p>
            <p>師說曰：「若還相容有欲生貴家者，今此中不爾，就聞名往相益誓之，聞名號（十七）者不願往生而誰願生貴家乎？故知生尊貴家者謂生諸佛家也。《十住論》二（十四）雲：『聲聞人體舍滅慧處名諸佛處，大乘般若方便稱諸佛家。』今此生諸佛家，聞名往生當坐道場，從道場下生諸佛家。《八十華嚴》〈離世間品〉說菩薩十種受生中明受生諸佛家，可准例知。」（已上師說）</p>
            <p>今按：此願亦帶方便攝機意歟，但聞機類雖曆生，而依聞名功故，生生生貴家，即是入於十九願來，即從上具足諸根傍益起此方便益。或入二十願來者，次具足德本願是也。十八、十九、二十如次承接可知，請學者擇焉。</p>
            <p>後解文者，諸譯皆無，但《魏》、《唐》兩本存。《唐譯》雲：「余佛剎中有諸菩薩，聞我名已，壽終之後，若不得生豪家者，不取正覺。」</p>
            <p>「諸菩薩眾」者，了惠雲：「指住前十信菩薩，以三賢位不由彌陀願而得生貴家故。」今謂：通乃至凡夫也。</p>
            <p>「聞我名字」通方便，言「壽終之後」等者，正明聞名益。約真聞益者，往生淨土雲「壽終之後」；若約但聞益者，于他方國土壽終生生生尊貴家也。</p>
            <p>第四十四、具足德本願</p>
            <p>設我得佛.他方國土諸菩薩眾.聞我名字.歡喜踴躍.修菩薩行.具足德本.若不爾者.不取正覺.</p>
            <p>一名聞名令得具足德本願，（義寂）二名福智雙修願，（憬興）三名聞名修習滿足德本願，（智光、良源）四名具足德本願。（靜照）今用第四名，所攝可知。</p>
            <p>次明願意者，所見國土中，有菩薩久積勤修，不能一行具萬德，故積功累德曆無數劫，難作能作，勇銳不難，儜弱叵成，所以發心多如魚子庵羅，成遂難得似恒沙金粟，是以興大悲願，聞名一稱成萬德。（已上《會疏》）此意約攝菩薩釋，望西同之。</p>
            <p>今謂：約正益，此願通現當，聞名稱念一行具一切行，萬善圓備嘉號故；若約傍益，二十願植諸德本者從此願來，思之。</p>
            <p>次參考者，《唐譯》雲：「余佛剎中所有菩薩，聞我名已，若不應時修菩薩行，清淨歡喜得平等住，具諸善根，不取正覺。」餘三譯缺此願。《會疏》引《宋譯》三十三願，彼聞名得忍願，而非此願也。</p>
            <p>後解文者，「聞名歡喜踴躍」者，《妙文句》五之一（八右）雲：「內解在心名『歡喜』，喜動於形名『踴躍』。」（文）今聞本願名號，心懷欣悅言「歡喜」，法喜動於形名「踴躍」，即身心悅豫之貌也。</p>
            <p>「修菩薩行，具足德本」者，古振二義：</p>
            <p>一雲：修菩薩行謂六度行，此萬行之本，故名「德本」。又六度行是佛果之因本，故名「德本」也。他方菩薩由聞名故，速成就一切行，具足德本，十方往覲菩薩為植德本，恭敬歌歎者是也。</p>
            <p>一義雲：文不言「壽終之後」，故知通現當。若約現生者，修菩薩行者修法藏菩薩行，所謂念佛行也，此行具諸善法，諸功德之本，故名「德本」。經說聞名歡喜一念具足大利無上功德故，即一行得萬行，故雲「具足德本」。問：若爾者，與第十八願成就無異，何煩重耶？答：十八願雖五乘齊人，而別為引他方菩薩立此願，例如三十五願，可知。（師說及《渧記》同此義）若約當益者，具諸善根故到彼方顯現，故曰「菩薩萬行貫心眼」是也。願成文雲：「究竟一切菩薩所行，具足成就無量功德等。」（文）此就正益解，然不遮有傍益，雖聞名歡喜，猶好善本德本，而欲修菩薩行以為己德本者是也。</p>
            <p>第四十五、得定見佛願</p>
            <p>設我得佛.他方國土諸菩薩眾.聞我名字.皆悉逮得普等三昧.住是三昧.至於成佛.常見無量不可思議一切諸佛.若不爾者.不取正覺.</p>
            <p>一名聞名令得普等三昧願，（義寂、良源）二名不離諸佛願，（憬興）三名普等靜慮常見諸佛願，（智光）四名普等三昧願，五名聞名見佛願。（真源）今名得定見佛願。所攝可知。</p>
            <p>次明願意者，所見土中菩薩見佛甚難，如彼師子吼菩薩等。（《普賢行願經》云云，《會疏》引）或雖得見，須臾入滅，或雖常隨，不是多佛，或雖見多佛，有出沒前後，是故願言：聞我名者得念佛三昧，現前當來常見十方諸佛。澄憲云云。（《望西》五十四左引）望西雲：「問：與四十三有何別耶？答：彼淨三昧，此普等定，得名既異，定體豈一？彼供諸佛，此見諸佛，見未必供，其益何同？況彼止觀俱行為體，此則唯定見佛為體，故不同也。」（諸家大同）</p>
            <p>次參考者，《唐譯》雲：「他方菩薩聞我名已，皆得平等三摩地門，住是定中，常供無量無等諸佛，乃至菩提終不退轉，若不爾者，不取正覺。」（文）《漢》、《吳》缺此願。</p>
            <p>《宋譯》雲：「三十四所有一切佛剎諸菩薩眾，聞我名已，生希有心，是人即得普遍菩薩三摩地，住此定已，於一念中得至無量無數不可思議諸佛剎中，恭敬尊重供養諸佛。」（文）此之兩譯並雲供佛，《悲華》同今經雲見佛。</p>
            <p>今會：《唐譯》常供必含常見，常見不必常供，故舉常供以彰定力自在，見義在其中。雖爾，當願常見為正，今經及《悲華》即其證也，《唐譯》雲常見者傍義耳。（已上師說）</p>
            <p>後解文者，「聞我名字」者彰現生聞名信受，「皆悉」已下顯所得，有二：曰得定、曰定中見佛，「皆悉」二字貫此二。今按：雖有二益，而以得定為願體，其常見諸佛是顯其三昧之用而已。</p>
            <p>「逮得普等三昧」一句初正明得定益，此定名「普等三昧」，《唐》雲「平等」，《宋》雲「普遍」，《悲》雲「遍至三昧」。由此言之，「普」是普遍之義，「等」是平等之義，於十方世界無所不普見，于無量諸佛平等見，故雲「普等三昧」，即是「念佛三昧」異名也。《圓通章》雲：「憶佛念佛，現前當來必定見佛。」又名「般舟三昧」，住定見諸佛故。又名「一行三昧」，念一佛即與一切佛功德等故（文殊般若），贊偈云云。《華嚴經》雲：「得圓滿普照念佛三昧，悉能睹見一切諸佛及其眷屬，嚴淨佛剎」是也，古引〈入法界品〉，列廿一種，皆是「念佛三昧」異名也。</p>
            <p>《渧記》雲：「諸注多為念佛三昧義，而未曾分別願真假，他流解釋置而不議，今家諸抄何不辨真假也？若夫直以《觀經》說解，則此願為假，故所被菩薩亦是自力定散機而要門觀察之益而已。《義記》依望西，引勢至念佛三昧，彼全弘願念佛三昧，何引同《觀經》顯說觀乎？今私按：此願廣蒙要弘二機及菩薩凡夫，而願住定見佛益，是以凡夫二機（要弘）所得普等三昧唯局見佛，故此經願文正約此邊而不明供佛；菩薩（弘願）所得普等三昧不唯見佛，亦有供佛普至之義，故異譯述此義邊耳，蓋是梵本如此而已云云。」</p>
            <p>今詳雲：分別真假者可然，於所得定辨通局而會異譯不同者恐鑿耳。今按不然，此願以使得普等三昧為此願體，其說「常見諸佛」者，顯普等三昧力用，於明其力用，則普等供佛、普遍見佛並是普等三昧力用也，是以今經以見佛顯力用，異譯以供佛顯其力用，雖見、供異，而普等三昧是一也，何就能得人論普等三昧通局乎！前四十二願寂靜三昧與供養諸佛二種得益並舉，顯止觀不二不失定意，今願得普等三昧為體，而見、供此之力用，故彼此大別，何不見此異也！諸家皆似定中見佛為此願體，是以所解不順願意而已。今所以得普等定為願意者大為有意，何者？普等三昧是佛所住之定，何以知之？憬興釋「住佛所住」為住普等三昧，吾祖引用之為彌陀三昧，由此思之，聞名一念得佛所得三昧，實不思議願力也。此得定益通現當，故不雲「壽終之後」，又不雲「來生」。約當益，則彼土見佛益是也；若約此土，則亦通要弘，其所被通凡聖要弘。但菩薩何弘願機乎？經說小行菩薩，故知菩薩亦通要弘二機，可知其弘願機聞持名號時，如來所修奢摩他、毗婆舍那德印現行者心中故。若約要門，則「然彼如來宿願力故」等是也。</p>
            <p>第四十六、隨意聞法願</p>
            <p>設我得佛.國中菩薩.隨其志願.所欲聞法.自然得聞.若不爾者.不取正覺.</p>
            <p>初得名者，一名隨願得聞所欲聞法願，（義寂）二名聞法自在願，（憬興）三名隨意所樂聽受諸法願，（智光、良源）四名自在聞法願，（靜照）五名隨意聞法願。（真源）今用第五名也。</p>
            <p>次明願意者，上來五願攝他方，今此願攝自國。佛本何故起此願？所見土中，有菩薩雖常見諸佛，聞法不自在，雖目擊道存，飡受心疏，是故燃千燈於一偈，投一身於兩句，饑渴之念無飽足時，是以願言：我土聖眾聞法適意，不勞負笈破鞋之行，疑滯忽解，消遙夢覺，蓮開之曉也。（已上《會疏》）今雲：上誓住定見佛願，已定中見佛，見佛必聽法，此願來也。（此願局彼土益）</p>
            <p>次參考者，《唐譯》雲：「國中菩薩，隨其志願，所欲聞法，自然得聞。」（文）《宋譯》第三十五舉說法、聽法、神通、曆事四，《魏》、《唐》聞法，隨意開合耳。《漢》、《吳》並略此願。</p>
            <p>後解文者，「所欲聞法」者，菩薩樂欲不同，或有欲聞一乘法，或有欲聞三乘法，法門無邊，所欲亦無量，皆悉自在得聞也。</p>
            <p>「自然得聞」者本願力故，國德亦自然，不假口請身索等，一切法皆說一切法，故無心領納，自然知見佛，聞法隨意自在，實是大悲誓願也。</p>
            <p>《義記》引《孔目章》四（四）「觀境圓淨文」者不允，彼非願力成就相故，此願成就文寶池莊嚴明六入功德，第五聲入功德文曰：「波揚自然妙聲，隨其所應，莫不聞者，或聞佛聲，或聞法聲，或聞僧聲，或寂靜聲，空無我聲，大慈悲聲，乃至如是等聲，稱其所聞，歡喜無量。」（文）准水德示餘法爾。</p>
            <p>第四十七、聞名不退願</p>
            <p>設我得佛.他方國土諸菩薩眾.聞我名字.不即得至不退轉者.不取正覺.</p>
            <p>初得名，一名聞名令得至不退轉願，（義寂、法位、智光、良源大同）二名加力不退願，（憬興）三名聞名不退願，（真源、澄憲）四名得不退轉願。（靜照）今用第四名，亦可名聞名不退願，即菩薩功德攝也。</p>
            <p>次願意者，一切菩薩所期在此位，或初住，或初地，是難至處，若勤行精進久乃至，是以得至者如麟角，退者如牛毛，如《十住斷結經》云云。是故立此願，令即時至阿惟越致。此願與正定聚相通。</p>
            <p>問：若爾，上有正定聚及得忍願，與今不退差相雲何？</p>
            <p>答：諸家皆以自國、他方及攝凡、攝聖為差別，今家意第十一願以必至滅度為願體，其正定聚是彼土顯得，今不退是現生信心不退，其義別也。若約密意，則正定、不退相通而已。又上得忍明現契無生智，今不退則示現生信心不退轉菩提道，其異可知。又上正定合滅度者，顯至心信樂機必至滅度，此願別顯聞名者，現生住不退也。凡以上正定聚為現益者自此願顯，十一願正意在必至滅度耳。右引《小經》及龍樹等證現證不退者大好矣云云。</p>
            <p>問：若爾，凡《廣》、《略》二書等中未見引證此願不退，何意耶？</p>
            <p>答雲：十一願正定聚望滅度故，異常途以證真實證果高明，今此願雖言現生不退，而他師以三不退為極樂極證，無及滅度者。吾祖特顯滅度證果，不但三不退分齊，以其不退則屬現生益，生彼土速證無上涅槃，為彰此義，故取十一願，不及此願，可仰信矣。</p>
            <p>次參考者，《唐譯》雲：「余佛剎中所有菩薩，聞我名已，于阿耨多羅三藐三菩提有退轉者，不取正覺。」（文）《漢》、《吳》缺此願，《宋譯》攝之得三忍願而不別說。《悲華》言：「聞我名者，即得不退轉于阿耨菩提。」（文）</p>
            <p>後解文者，言「聞我名字」者弘願聞信，經雲「聞名欲往生」等。「不即得」等者正明現生益，即言彰非異時，經曰：「即得往生，住不退轉。」又雲：「若有眾生，聞此經者，於無上道終不退轉等。」（文）《小本》曰今發願欲生者今得不退轉，可謂此願成就文也。《論》主判言「即時入必定」，當知聞名信歸時蒙攝取光益，故不隔念時日，即得不退也，非位行等不退，信心不退也，信心不退故不退轉菩提，此乃今家現生不退之證也，是故此願唯真，不通假也。</p>
            <p>第四十八、得三法忍願</p>
            <p>設我得佛.他方國土諸菩薩眾.聞我名字.不即得至第一第二第三法忍.于諸佛法不能即得不退轉者.不取正覺.</p>
            <p>初得名者，一名聞名令得至三法忍願，（義寂）二名自力不退願，（憬興）三名聽名得忍諸法不退願，（智光）四名得地忍，（靜照）五名至三法忍願。（真源）今名得三法忍願，即菩薩功德所攝也。</p>
            <p>次願意者，興雲：「第四十七願名加力不退，此願名自力不退，謂以佛願力令證三忍，證三忍故得不退轉，故名自力不退。」了惠從此義，此義意以不退為此願體。（了惠雲：得忍為體，不退為用。）</p>
            <p>有雲（《會疏》）：「二種『即得』為此願體，菩薩雖得不退，不能頓證三忍經多劫，是以發此悲願，令聞名人即得不退，爾時即得三忍，難思願力故，一得一切得，不退與三忍同時具足故也。」（《會疏》）</p>
            <p>有《記》雲：「此願欲使弘願行者現生冥得不次第圓融三法忍，故有此願而已。前聞名得忍願（第三十四）則唯說無生法忍，故圓融忍義猶未分明，故有此願也。且夫次上願不退是顯得故非三不退，此願不退冥契行念不退圓融之位。」（《渧記》）</p>
            <p>此之二說並為真實益。今謂：此願帶方便說，第一、第二、第三漸次證入相故，道樹得忍可對見，若弘願機者可得不可計無生忍。諸譯皆說第一、第二、第三，既是次第漸入之相，何言不次第圓融之忍耶？今謂：此願得三法忍為體，不退攝在其中，（《義記》同之）故《宋譯》及《悲華》但說得忍，不說不退，可知。</p>
            <p>次參考者，《漢》、《吳》亦無此願。《宋譯》（三十六願）雲：「所有十方一切佛剎聞我名者，應時即得初忍、二忍乃至無生忍。」而無得不退言。</p>
            <p>《悲華經》滅後願言「必定當得第一初忍、第二、第三。」缺得不退轉句。</p>
            <p>《唐譯》雲：「余佛國中所有菩薩，若聞我名，應時不獲一二三忍，于諸佛法不能現證不退轉者，不取菩提。」</p>
            <p>後解文者，「不即得」等者正明聞名益，此中有得忍、不退二，何為願體乎？</p>
            <p>一義雲：三忍不退悉攝在名號中，一心稱名時名義不離，自領得此等德。三忍相如《月燈三昧經》第二（十紙）說。（《會疏》）此義不分真假也。《三昧經》三忍以三慧為三忍也。</p>
            <p>一雲：無生、不退各有兩願。聞名得忍（第三十四）說弘願益，不曆三忍，故通現未，故今此得三法忍（第四十八）經歷第一、第二、第三忍，故義約要門。又如第四十七不退為弘願益，即得往生不退轉故；如第四十八願不退約要門，文言「于諸佛法」等，故自有三不退異（位、行、念）次第證入，此非彌陀法也已明矣。</p>
            <p>一雲：此願得忍為正，非誓二益故。《宋譯》及《悲華》滅後願中唯舉三忍，而不言不退，此其證也。由此觀之，「不退轉」言雖則同第四十七于阿耨菩提得不退轉，此第四十八于諸佛法得不退轉也。初、二、三忍次第證入，淺深雖異，才得一忍，於一切佛法現證不退，（得初忍則于初忍不退轉，得第二、第三，則於二、三不退轉。）不可與上願混說。既雲聞名，豈謂非彌陀法哉！（師說）今從第三說。</p>
            <p>「第一、第二、第三忍」者，諸宗異說紛紛。</p>
            <p>法位雲：「《仁王》五忍中，如次伏忍（第一）、信忍（第二）、順忍（第三）也。」</p>
            <p>憬興雲：「信忍初、二、三地，順忍即四、五、六地，如何但聞佛名得此二忍耶？（破法位）今即伏忍三位（地前）名為三法忍。《瑜伽》亦說勝解行地有下中上品三忍故。」</p>
            <p>玄一雲：「即此經下所明三忍，謂音響忍、柔順忍、無生忍是也。」</p>
            <p>良源雲：「通教八地已還聞佛名即悟中道（別通接）為第一也；別地前聞名入歡喜地為第二；圓住前聞名即得初住，為第三也云云。」</p>
            <p>了惠朋憬興，《會疏》朋玄一，以下三忍配釋《月燈經》三忍（聞思慧）也。</p>
            <p>《要解》雲：「此約他土證入，理實聞名得忍此土益。」（文）此義意他方菩薩在他土聞名號，速證入三忍，故曰「即得」。此約現生，若約生後，則通真假，今以他土證入為願體。然則以《三昧經》三忍釋者可謂允當矣。《仁王》五忍亦不出於此三忍也。言「即得」，異譯雲「應時」，此乃他方菩薩于他土聞名同時得忍，豈非他土證入乎！</p>
            <p>《略箋》雲：「此第三地（發光地修忍度）所得之三忍。《唯識》雲：『忍有三種，謂耐怨害忍、安受若忍、諦察法忍。』（文）《述記》雲：『乃至無生雲初忍，是諸有情成就轉因，（菩薩雖遇怨害，能忍耐湣彼不舍）安受苦忍是成佛轉因，寒熱等苦皆能忍受，無退轉故；諦察法忍是前二忍所依止處，堪住甚深廣大法故。』（文）諸佛法者大菩提法，以得此三忍故，無退轉菩提之行也云云。」今謂：為發光地三忍者恐非也，彼忍辱之忍，今法忍忍，雖「忍」名是同，其義大別，何以彼同此乎？</p>
            <p>《梵響》雲：「言第一、第二、第三忍而不指其名，即是音響忍、柔順忍、無生法忍，下說得三法忍故。《華嚴》十忍中有此三忍而說其義，彼分音聲忍（第一）、如響忍（第七），此文為一，經經隨宜開合也。聞一切法即空不空不可思議，不驚怖畏，信解受持，受樂順入，修習安住，而如音響，無有所住，此音響忍也。（〈十忍品〉文云云）隨順寂靜觀一切法，平等正念不違諸法，隨順深入一切諸法，清淨直心分別諸法，修平等觀，深入具足，此柔順忍也。（此第二忍）不見有法生，不見有法滅，若不生則不滅，若不滅則無盡，第三無生法忍。（〈十忍品〉雲：「何等為十？隨順音聲忍、順忍、無生忍、如幻忍、如焰忍、如夢忍、如響忍、如影忍、如化忍、如空忍。）又音響忍，聞諸法實相，信受猶在散心，若得禪定，即時得柔順忍，未斷法愛故，或生著心，是若常修習此柔順忍增長故，斷法愛得無生忍，此依《大論》。經橫豎無礙明，論以次第明，乃至於諸佛法等，于諸佛無量法門海，能聞能受持，能解能行能證入，得不退轉也云云。」</p>
            <p>《貫思義》雲：「第一等次上不退位分，今增進為體。成就文曰：『其鈍根者成就二忍，其利根者得不可計云云。』此三忍為彼土益也。」</p>
            <p>《義記》雲：「諸解無一可依。今按：《華嚴》說十忍名義，第一隨順音聲忍、第二順忍、第三無生忍，今文、下經文『忍』名與此合符，義亦相稱。乃至此三忍者十信忍故，對退位說雲『即得不退轉』者，今家所謂信、喜、悟忍。問：若爾者，下見樹益如何解之？答：今家為化土益，若正定聚金剛心者，現得三忍，不曆化土，得忍之願良有由哉云云。」</p>
            <p>《渧記》雲：「上來所說異義紛紛，是非難定，然《會疏》及《梵響》、《義記》所依經雖不同（《月燈三昧經》、《華嚴經》），並能符順此願文第一、第二、第三語，可謂詳矣。然三《疏》並以第三十四為弘願行者此土得益，然則與此願無異而已。所得益同是無生忍而無淺深，其所被機亦同弘願念佛行者而不論菩薩、人天，兩願差別似難辨也，若爾，豈非煩重哉！而今三《疏》不辨之者恨哉！今私按：兩願差別，第三十四願唯是誓冥契無生忍，今此願乃誓冥得三忍，是『即得』之字顯一時圓具三忍，特示圓融冥益而已。如三十四願則唯願無生一忍，故圓具得益未顯著，是以今此願示圓具得忍也，雖顯得三忍，如化土則不能一時圓具，故說『其鈍根者成就二忍』等，是以『見樹得益文』雖說『見此樹者得三法忍，一者音忍，二者柔順忍，三者無生法忍』等，不說『即得』等也，此乃三忍不融隔歷次第，隨根利鈍，所得不同。今此願說『即得』等，圓具冥益故，當來往生顯得三忍，亦是不次第三忍圓融勝益也，可知矣。兩願差別判然，三《疏》意亦蓋如此也。亦可，是或圓具五忍之願也，（《仁王》五忍）《莊嚴經》雲：『應時即得初忍、二忍乃至無生忍。』『應時即得』是不次第義，『乃至』言含第三順忍耳。然則今經、《如來會》唯舉初三忍，是以圓具不次第為要，不必拘其數矣，是亦可備傍義也。『于諸佛法即得不退轉』者正願冥得不退故，此亦圓具不退而住行念，隨說皆得，是以今家以弘願行者所得冥益或為初歡喜地，或為等覺補處，而說正定、不退不一準者，圓融位次行念融即故，蓋依此願而已。然則次上願正願機邊顯得不退，唯是信心不退，而不可配三不退。今此願正願法德冥益，故位行念融即無礙而已云云。」</p>
            <p>上來諸說中，或五忍或《華嚴》三忍（《梵響》、《義記》）合見樹三忍，雖有少異，並以為地前、地上菩薩所得三忍，此乃為他土菩薩證入之願，故爾耳，然則非弘願正益以可知矣。前聞名得忍願正顯弘願益，今此願明他土證入帶方便，兩願差別判然，何恨不辨其差別耶！然諸說皆以三忍、不退為兩益者未詳也，於中《義記》者以不退為今家現生不退弘願者，甚非也，若爾，與前聞名不退願何別乎？又于一願中何有菩薩證入以及弘願不退之兩益乎？</p>
            <p>又《渧記》辨兩願差別者，亦未詳也，何者？彼言：上三十四願、今願同現生弘願冥益，而上得無生一忍，圓融義未顯，今願顯圓具三忍為別，又上機所得，今法體冥益為異云云。今詳曰：弘願機之所得即是法德益，何別之有乎？又上得一忍非圓具者應非弘願益，為隔曆不融願故，以夫弘願無生忍是忍受佛智無生名號之義，豈非佛智無礙圓融之義耶！故說「甚深無生法忍」，何以為不融益乎！又願文既雲「第一第二第三法忍」，是顯次第證入，何雲不次第耶！此乃與見樹三忍同，彼既方便益，此豈不然乎！其「即得」言顯他土聞時得忍，雖曰「即得」，次第相宛然，何言為圓具不次第乎！又圓具位、行、念三不退者何謂乎！宗教中未見現生不退為位、行、念者，此乃泥天臺、賢首法相漫談圓融，未知害他力之宗教，何以彼理談濫於願海不可思議乎！從本一乘清淨佛智，豈一無生不具一切無生乎！何得言上但一生此圓具乎！若言圓具者，全三忍而一無生，與上何異！若一無生具一切無生，則上得忍可足，何更誓今願乎！今謂：上聞名得忍外別誓次第三忍，明知非弘願實益，此誓他土證入為本，故以菩薩三忍為所得，即《華嚴》等所說三忍，與下見樹三忍同，以見道場樹既為化土益，明知此三忍願亦兼顯化土益，雖化土益而不同自力斷道，是以言地前、地上，亦與通途異。若依宗家，初、二為地前，第三為地上，《舟贊》雲：「地前地上亦無二，隨根利鈍增超位。」下經三忍即此初、二、三忍也。明知上廿二願正明弘願益，今此願正明他土證入，兼明方便化相，兩願差別分明矣。</p>
            <p>又「即」言有二，初「即得」顯他方菩薩聞名同時證入三忍，下「即」言明於得忍之法不退也。</p>
            <p>「于諸佛法」者于諸之佛法也，謂于初忍所得之佛法不退轉，於第二、第三忍亦然。《法華義疏》二（二十）雲：「《彌勒所問經論》雲：得內外功德為不退，得外分功德為不退。」又雲：「得智慧為不退，得功德為不退。」又雲：「得般若為不退，得方便為不退。」（文）可准解。內外功德、智慧、般若、方便等言諸佛法，有于初忍得此等法，有於二、三忍得之，各於其法不退雲「得不退轉」，應知。</p>
            <p>第四重誓自要中二，初結前生後：</p>
            <p>佛告阿難.爾時.法藏比丘說此願已.而說頌曰.</p>
            <p>上來被佛聽察，具說五劫思惟所欲之願，重說偈以顯超世之致，疾欲得證瑞而決志進趣，故有此偈。《唐》、《宋》並雲「承佛威力而說頌曰」，今本無者省略而已。《漢》、《吳》兩譯並略「重誓偈」，而次說法藏勝行，故無結前生後文也。</p>
            <p>後正說偈二：初正建要誓，後請求征瑞。初中亦三：一反誓，二順求，三結願。初反誓者：（反誓有三，可名「三誓偈」，亦可名「重誓偈」也，鎮家加其征瑞誓曰「四誓偈」也。）</p>
            <p>我建超世願.必至無上道.斯願不滿足.誓不成正覺.我於無量劫.不為大施主.普濟諸貧苦.誓不成正覺.我至成佛道.名聲超十方.究竟靡所聞.誓不成正覺.</p>
            <p>《唐譯》雲：「今對如來發弘誓，當證無上菩提因（明本作日），若不滿足諸上願，不取十力無等尊，心或不堪常行施，廣濟貧窮免諸苦，利益世間使安樂，不成救世之法王，我證菩提坐道場，名聞不遍十方界，無量無邊異佛剎，不取十力世中尊。」（六行十二句，與《魏本》初三偈同）</p>
            <p>《宋譯》雲：「我今對佛前，而發誠實願，獲佛十力身，威德無等等，複為大國王，富豪而自在，廣以諸財寶，普施於貧苦，令彼諸群生，長夜無憂惱，出世眾善根，成就菩提果。我若成正覺，立名無量壽，眾生聞此號，俱來我剎中，如佛金色身，妙相悉圓滿，亦以大慈心，利益諸群品。」（文）</p>
            <p>《淨影疏》：「自下立誓自要中有十一偈，前之十偈立誓自要，後一請證。就前中，初三自要，後七順求。（「離欲」已下）前自要中，初偈約佛自德自要，後二（「我於」已下）約就化德反要。（「反」字恐「自」字誤）」</p>
            <p>《憬興疏》中（三十六左）大科同影，「初立誓有二：初反誓，（初三偈）後順誓。（離欲深正念）初又有二，初對佛自德誓，（初一偈）後對佛化德誓。（「我於無量」等二偈財施、法施）」</p>
            <p>望西依淨影。《嘉祥疏》（二十二左）雲：「明說誓要願，于十一行偈中自有三階明義，初有三行正誓，次七行誓後更願，（「離欲」下）余一行說誓要瑞。」（文）</p>
            <p>《會疏》初立三誓，（誓願成、誓因中勝益、誓果成德號）意依《祥疏》意，為正誓意也。</p>
            <p>今大科依淨影，「反誓順求科」從憬興，唯是要誓反順彰之，即文句莊嚴也。初三偈是反誓中初先誓因相，後誓果上。</p>
            <p>舊解一雲：初一舉佛自德自要，後二化他德，于中初佛法施化益自要，後佛名聞普周化德自要。（淨影義也，憬興亦同，唯法施、財施相反耳。）</p>
            <p>一雲：願、行、果三如次，行中舉施以攝餘度。（《會疏》等是也）</p>
            <p>一雲：一望滿願果，二望大施果，三望名聞果。（義寂）</p>
            <p>一雲：初第十八，次指光壽兩願，後顯第十七願，舉要中要，以成光明名號攝化十方但使信心求念之義。</p>
            <p>皆不可從。今按：《行卷》引《唐譯》初二偈，而不引今初二偈，唯引「名聞」一偈，由此思之，初偈發誓，（四十八願）次偈回施眾生，（行願）全此二而為一名聲。（行願相資成佛果，則誓名聲聞十方）三誓唯一名聲德耳。（名聲由願行，而彰願行由名聲，故舉名聲攝餘二，故「正信偈」名聲為要。《和贊》「尋如來作願，（「我建」一偈）不舍苦惱有情，（「我於無量」一偈）回向為首，成就大悲心。」（「名聲」一偈））</p>
            <p>初中，「我建超世願」者，淨影、憬興指上攝身、攝土五願，義寂總指四十八願。（法位、玄一大同）望西依義寂雲：「攝生正是超世願，何限身土，故《唐譯》雲『上諸願』云云。」今雲：總指四十八願，別指五願，能統攝諸願也。「超世」者依吉水意，上來所說六八願皆超踰二百一十億諸佛之本願也。又依光明述成文雲：「最尊第一，諸佛光明所不能及。」光明既然，餘德豈不然乎！故偈經雲「誓願超踰諸佛」，寧但超地前、地上乎！思之。</p>
            <p>「必至無上道」者，上願中所雲「得佛」也。</p>
            <p>「斯願」等者，縱是所願不滿成無上道終可不取，上文所雲「不取正覺」也。</p>
            <p>初偈承上重誓，志願殷重，其義可見。</p>
            <p>「我於無量劫」等者，淨影雲「法施化益」，興破雲：「非也，欲濟貧苦，必財施故，『我至成佛』等者法施，雖舉名聲，意在教故。」望西救此難，自雲「通二」。</p>
            <p>今謂：《唐譯》雲「救世法王」，是述法施。《宋譯》雲「廣以諸財」，乃說財施，各據一邊。今經含二，今家通下「為眾開法藏，廣施功德寶」，明佛回施之義。</p>
            <p>日溪雲：「此偈通因果云云。」今按：《行卷》引第三偈而不引前兩偈，卻引《唐譯》初二偈而略第三偈，詳其引意，《魏本》雲「無量劫」，雲「大施主」，此似局因中，但是常途施波羅蜜故，未彰大悲回施之義，是以據《唐譯》，以明如來既發大願，從因至果回施眾生行之義。由此觀之，《魏譯》之文縱令似施波羅蜜，意在大悲回向也。斷而可知：願以導行故願外無行，行以填願故行外無願，願行斯成，可以濟無福慧眾生，是謂「令諸眾生功德成就」也。當知普濟諸貧窮之處願行具足，嘉名既成，雖有斯德，名聞不超十方何益，故次有「名聲偈」也。</p>
            <p>「我至成佛道」等者，重誓第十七願，無此願，名號回施功德何弘十方，若不弘十方，則何得聞信，眾生聞信者此願恩也，故高祖雲：「重（願行束）誓名聲聞十方。」（文）《唐譯》雲：「我證菩提坐道場，名聞不遍十方等。」《行卷》不引《唐譯》而引《魏譯》者，以其文顯著（加「超」字）故。「名聲」者正覺名聲，又名號德聲兼國德，《論》名聲功德出於此文，應知。「超」者，一名德超過十方諸佛。（普濟貧窮，使至無上道者，諸佛剎所絕無故。）二名聞遍十方國故，（德少故其所聞處亦狹，德廣大故名聞十方。）《唐譯》雲「聞遍」，然則遠超聞曰「超」也。又願行（初二偈）成就彌陀教之基本，從斯彌陀教出釋迦教，名聲超十方是釋迦教之體也。</p>
            <p>二順求中有二：初略（舉自德（師說）），後廣（明化他（師說））。此初也：</p>
            <p>離欲深正念.淨慧修梵行.志求無上道.為諸天人師.</p>
            <p>《唐譯》雲：「方趣無上大菩提，出家為求於欲境，於彼念慧行（於欲境及念慧行梵行）無有（成就），不作調禦天人師。」（文）《唐譯》此亦反誓顯佛自德。</p>
            <p>今經屬順求自德化他，此其舉自德也。（廣略科依淨影、望西）此四句中，初二句能成善因，（能成自行）後二句明所成果德。上約反誓，未彰正覺之體（果體），今就順求，正彰二利圓滿之果體，（求無上道是自德，為天上師是化他德也。）以二利圓滿成佛自德，此之正覺果體必據善因，故雲「離欲」等。</p>
            <p>善因中諸師異解，一雲：六度行為因行，「離欲」者施戒忍，「正念」是禪，「淨慧」是智，進通五故不別說，指此六度總名「梵行」。（望西初義，《會疏》依之，但正念配忍定為異。）或又為三善根。（望西後義）</p>
            <p>一雲：三學為因，「離欲」者戒也，「深正念」即定也，「淨慧」謂慧也，斯乃因戒發定，因定發慧之謂矣。「梵行」者淨行也，具足三學而後修一切清淨之行，所謂六度等。（《略箋》義也，《梵響》初義。）</p>
            <p>一雲：又「離欲」不著諸法，「深正念」深達實相，「淨慧」寂而常照，以般若融修無量，故雲「修梵行」也。（《梵響》後義）</p>
            <p>今謂：經文多含，各有其義，蓋准《唐譯》文，約三學順文，第三義甚深順下長行文。</p>
            <p>後化他中有二：初明光明德，二明名號德。此初：</p>
            <p>神力演大光.普照無際土.消除三垢冥.廣濟眾厄難.開彼智慧眼.滅此昏盲闇.閉塞諸惡道.通達善趣門.功祚成滿足.威曜朗十方.日月戢重暉.天光隱不現.</p>
            <p>《唐譯》雲：「願獲如來無量光，（誓法身光輪遍法界）普照十方諸佛土，（無邊光）能滅一切貪恚癡，亦斷世間諸惡趣，（無礙光等，此明自德）願（已下現益）得光開淨慧眼，（下化他德所照生淨信眼）于諸有中破冥暗，（能破無明暗）除滅諸難使無餘，（無明破故生死因亡果滅）安處天人大威者，（大威德者，光明攝護，現住正定。已下當益）修習本行已清淨（約果辨因，行如來行信清淨）獲得無量勝威光（下正顯果德所得光明超三乘為勝，威德同佛利之為威）日月諸天摩尼火，所有光暉皆暎蔽（近示勝威之相）。」</p>
            <p>此下諸家約悲智解，或配釋煩惱、所知二障解，皆通途，未得別願旨趣，故偈意難顯，是以今以光明、名號二德彰化他佛德。何故者？上立願中，第三十三觸光柔軟願、三十四聞名得忍願是光明、名號次第，今偈亦如是，初三偈誓願行成就成果號，使之聞於十方，其名聲必有果體，故順求，初明二利圓滿果體，開其正覺果體，以出光明、名號二德，以此二德為十方攝化之本，故《禮贊》云云。此乃得願文及今偈意，可知。</p>
            <p>初明光明德中有三偈，初一偈明光明具德，後二偈明眾生蒙益。初中「神力」者彰上之果上義，下雲「無量壽佛威神力故」，又《觀經》雲「光明神力」，皆彰果上自在神力之謂也。「大光普照」者彰盡十方不可思議光德。（雲神力大光則似現起光，今不然。）</p>
            <p>「消除」等二句明其力用（普照力用）乃無礙光已下光明具德也。（具德者，水具濕物之德，火有燒物德）「三垢冥」者，《唐譯》雲「一切貪恚癡」，言似界內，理實通界外，若不爾，何得言「廣濟」等，當知。「眾厄難」者亦指二種生死厄難也。如是具不可思議利益稱曰「大光」，當知「消除」等彰大光果德也。</p>
            <p>淨影雲：「小乘法化教斷三毒名『除三垢』，小乘但斷煩惱障，故三毒屬小。『開彼』等者大乘法化，大乘兼斷所知障故，開智滅昏屬大乘也。『閉塞』等人天法化。」（憬興同之）望西依淨影，如次配小乘、大乘、人天法化者，恐非也，故《略箋》雲：「法藏所成之土大乘善根界，豈是希小乘、人天法化乎！此釋全非也，應知。」（文）</p>
            <p>「開彼智慧」等者，後明眾蒙益，於中有二：初「開彼」等一偈明現益，後「功祚」等一偈明當益。初現益中，佛光所觸能生清淨信心智慧，故曰「開彼智慧眼」，智眼開處能破無明昏暗，故曰「滅此盲暗」，無明滅處橫截五趣，故雲「閉塞諸惡道」，一念發起之處必得超絕去，故曰「通達善趣門」。</p>
            <p>問：何故不言往生安養國耶？</p>
            <p>答：彰入正定聚位，一念信生時，橫截五惡趣，閉惡道門，永住不退，故雲「通達善趣」，即是涅槃分之義也。</p>
            <p>《梵響》雲「開彼智慧眼者指未來成佛，滅此暗者雲現在眾生，又「彼」指眾生，「此」為自身暗，昏盲暗所知障也」者，此義非也，此願佛果上光德，何誓自身除滅所知障乎？明知佛果大光滅眾生一切無明，然則「彼」、「此」二字並約眾生而解為允當矣。（從佛言之則滅暗開眼，從眾生言之開慧滅暗，「彼」者從佛向眾生為言，「此」者對彼，指眾生無始昏暗也。）</p>
            <p>有一解雲：「『彼』是能對治，即智慧眼也；『此』所對治，即昏盲暗也。佛光明智慧相，故佛光即融為眾生智，謂之開智眼，非是眾生本來具能對治智慧之義也。」（《渧記》）此義好矣。今亦可，「彼」從眾生邊為言，眾生無始來居無明長夜言為「此」，眾生無有慧眼，彼光明智相能使開慧眼，故言為「彼」也。</p>
            <p>又梵響雲：「閉塞惡道，令出五道也。通達善趣門，往生安樂也。下雲『必得超絕去』等。」（此義可也）又「閉惡，閉三惡道，通善，開人天門，《唐譯》雲『安處天人大威者』故」者，此義亦非也。</p>
            <p>有人斥雲：「此輕卒看《唐譯》文，致此謬，請仔細照彼前文，既雲『能滅一切貪恚癡』，又雲『于諸有中破冥暗』，則所謂安處天人者非住人天果報也明矣。然則『安處人天大威者』既蒙光益者，冥暗永破，諸難頓滅，故雖居人天，身意安穩而非凡庸者，故雲『安處』，又雲『大威者』而已，即是『蒙我光明觸其身者，身心柔軟，超過人天』者是也。《唐譯》雲：『蒙佛威光所照觸者，身心安樂超過人天。』（文）由此觀之，此一句重誓觸光柔軟之巨益耳。」（《渧記》）</p>
            <p>「功祚」等者，二明當來益。然望西等依淨影，皆言此「功祚」一偈明佛體德，次「為眾開法藏」一偈明佛化他德。初中，「功祚」等一句舉佛德體，「威曜」下明佛德用，且舉光明，餘略不論。「十方」約橫攝豎。世間大明無過於日月，故雲「重暉」，佛光一照則日月悉隱蔽不現，戢，藏也、斂也，斂其光而不能放心，此明佛光勝。《要解》雲：「日月戢重暉誓超日月光云云。」今不然，上現益，今明化他益。前明蒙光現益，今一偈明蒙佛光得當來益。何以言之？《宋譯》雲：「亦生我剎中，修習清淨行（約果辨因）獲彼光明身，如佛普照曜，日月珠寶光，其明不可比。」（文）此正明蒙光照，生彼亦如佛光明普照。下經雲：「聞其光明威德生其國，為三乘眾稱其功德，至其然後得佛道時，普為十方諸佛菩薩歎其光明亦如今也。」（文）（同彌陀果上光明也）與此同矣。</p>
            <p>「功祚成滿足」者，功謂德也，祚，福也、祿也、位也。經序雲「表章功祚」，得無上大寶位（天上天下無佛果之上故）名為功祚成就滿足，謂開信眼，六趣四生必得絕去，往生安養國已，成佛果之相也，下文所雲「得佛道時」也。</p>
            <p>「威曜」等，下文雲：「普為十方諸佛菩薩歎其光明亦如今也。」（文）威神光曜與彌陀同普照十方曰「朗十方」也，下文舉所歎以顯光德，（威神光明最尊第一等）故雲「亦如今也」，今偈舉光德以該所歎，故曰「日月」等，思之。</p>
            <p>「日月戢重暉」等二句近示光勝威德之相，何止日月珠光已哉！此明念佛眾生生彼國，當來作佛得超日月光德。戢，藏也、斂也，從欲天至四禪次第其光勝而比當來成佛光，彼天光所隱蔽，斂光不能現也。得彌陀同體之證以此偈可見，何以言之？下經雲：「若有眾生，聞其光明，乃至亦如今也。」（文）又《宋譯》文如上引，依此二經，決是明當來所得光德也。</p>
            <p>二明名號德</p>
            <p>為眾開法藏.廣施功德寶.常於大眾中.說法師子吼.</p>
            <p>《唐譯》雲：「最勝丈夫修行已，於彼貧窮為伏藏，圓滿善法無等倫，於大眾中師子吼。」（文）</p>
            <p>《宋譯》雲：「願我未來世，常作天人師，百億世界中，而作師子吼。」（文）</p>
            <p>「為眾」者彰為十方眾生之義。「開法藏」者，約教，即是八萬四千一切法門藏，于中選施名號功德也。約理，法性本有即為法藏，菩薩智慧能達此秘藏，名之為「開」。於是建超世願，令眾生隨意得取本有妙寶，說之為「廣施功德寶」。前（開法藏）法性法身德，（初句）後（廣施功德寶）方便法身德。（第二句）巒師曰：「由法性法身（開法藏）故出方便法身，（出功德寶）由方便法身顯法性法身（使得本有法性）」者，即此義也。約行，《玄義》雲：道理成佛之法，要須萬行圓備方乃克成，此之萬行所成名為「法藏」，菩薩思惟即此一行成萬行，萬行圓備之德名之為「廣施功德寶」。約果，三身四智等佛果功德廣大無邊，開此法藏，顯正覺嘉號，此之嘉號攝盡萬德無餘，故雲「功德寶」，用是賑濟無善凡夫，故曰「廣施」。上來約教、理、行、果解，如是雖有四釋，唯是名號一法施與之眾生，曰「為眾開法藏，廣施功德寶」也，學者思擇焉。</p>
            <p>「常於」等二句顯諸佛咨嗟（上所贊名號，此諸佛能贊）之義。如是之大寶，除佛已下縱有說人，或懷疑，故唯佛自開說，曰「說法師子吼」，故十方諸佛咨嗟讚歎，三世無缺減，曰「常於」等。又可，佛在則佛自說，若無佛則餘凡聖代之，燈燈相續不絕，曰「常於」等。今從其首唱，故雲「說法師子吼」。然則下凡夫說推之本則唯是十方諸佛讚歎，雲「說法師子吼」也。然上二句所贊名號，「常於」等二句顯能贊，若不讚歎則不聞，不聞則不信，故上「為眾」二字貫「說法師子吼」之句，可見。</p>
            <p>「師子吼」者，如來決定說也。《寶窟》上本（六左）曰：「馥法師《思益經》解『師子吼』有其多義，略說三種：一如說修行，二無畏說，三決定說。所說如所行，所行如所說，無有虛說，故名『師子吼』；二無畏說者，一不畏於百獸，二令百獸生畏，大士演法義亦同；然『師子吼』名決定說者，此借師子性情為喻，如師子度河，望直而過，若使邪曲，即是回還。菩薩演教義亦如是，依究竟教，若不究竟，即便不說。」《探玄》十八（十四）雲：「謂如師子奮迅之時，諸根開張，身毛皆豎，現其威哮吼之相，令餘獸類失威竄伏，令師子兒增其雄猛，身得長大。今佛亦爾，一奮大悲法界之身，二開大悲根門，三豎悲毛之先導，四現應機之威，吼法界之法門，令二乘諸獸藏竄聾盲，菩薩佛子增長百千諸三昧海及陀羅尼海，如是相似故以為喻。</p>
            <p>三結願</p>
            <p>供養一切佛.具足眾德本.願慧悉成滿.得為三界雄.如佛無礙智.通達靡不照.願我功慧力.等此最勝尊.</p>
            <p>初一偈求佛因成得果。師說雲：「通顯諸佛，別明本師饒王佛。」淨影雲：「初二句福因成，「願慧悉滿」智因成，福智成滿，終為世中極尊也。」古《注》意雲：「願成佛果，供養一切佛以成因，故雲『具足眾德本』，本是因本之義，因德成滿，成就佛果，雲『願慧悉成』等也。」今謂：供佛是求佛慧，故《唐譯》雲：「往昔供養自然智，為求最勝諸慧蘊。」（文）</p>
            <p>「具足眾德本」者，修一切萬行而願求獨尊果，願導行終成滿，《唐譯》雲：「多劫勤修諸苦行，滿足本願」是也，供佛慧終成滿，願慧悉成滿，得為三界尊。</p>
            <p>「如佛無礙」等一偈結歸己所願。初半偈舉佛德，凡諸佛智慧有二種，一曰無著，根本智也，二曰無礙，能知一切諸法。今法藏菩薩舉世自在王佛無礙智，而我亦願等此無礙最勝尊也，故雲「如佛」等。後半偈歸己所願，故曰「等此」。淨影雲：「『願我功慧力，等此最勝尊』，發願求同功是福因，慧是智因，願我以此福智之力，等佛如來最勝之尊。」（文）</p>
            <p>後請求征瑞</p>
            <p>斯願若克果.大千應感動.虛空諸天人.當雨珍妙華.</p>
            <p>《唐譯》雲：「我若當證大菩提，如斯弘誓實圓滿，願動三千大千界，天眾空中皆雨花。」（文）《宋譯》無請證之文。</p>
            <p>初一句承上，「斯願」者，法藏願心在於使眾生至無上道，即是指四十八願，為成四十八願，重誓請瑞故。然《梵響》雲：「此指成三誓願，『離欲』已下即爾，誓我建超世願，總指上六八諸願故。」此釋鑿矣。《略箋》指前超世願，此義好。（克謂克成，果謂感果也。）</p>
            <p>後三句正請征瑞也，何故請瑞？如是菩薩一建大願，其心真實無妄，喻如金石，為彰其義，請求征瑞而已。</p>
            <p>「大千」者且約饒王佛之大眾所見為言，發願豈限一佛所領乎！故下雲「應時普地」無其所限也。「感」，《說文》：感，動人心也。此請地動。</p>
            <p>「虛空」等請諸天雨華，天感地動應菩薩至誠為其瑞也。「天人」之人是宰主之義，非人趣也，《唐譯》本雲「天眾」，可見。「雨」，去聲，風雨之雨上聲，雨下之雨去聲。</p>
            <p>上來明要誓請證竟。</p>
            <p>第二、應請現征瑞二，初結前生後：</p>
            <p>佛告阿難.法藏比丘說此頌已.</p>
            <p>《唐譯》現瑞證文說之偈中，故無結前生後文。（今現征證文屬重誓說偈文者依唐釋，思之。）《宋譯》亦無之。「佛告阿難」句最為要，顯一大事之證誠之處，故別告命阿難也，《魏譯》之精以可知耳。</p>
            <p>二正明瑞證</p>
            <p>應時普地六種震動.天雨妙華以散其上.自然音樂空中贊言.決定必成無上正覺.</p>
            <p>《唐》、《宋》兩本說在於偈中，別加栴檀細末香，餘同今本。</p>
            <p>「應時」者，當法藏說偈已竟之時也。</p>
            <p>「普地」謂十方諸佛世界大地也，超世願心普遍十方故。</p>
            <p>「六種震動」（《法華》〈序品〉雲「普佛世界六種震動」）應前大千感動。《大論》二十八明六種地動。《華嚴經》雲：「一震，二動，三吼，四擊，五起，六覺，且動中複有三相，一名為動，二名遍動，三名等遍動，餘五各三成十八相也。」《法華序品文句》以六種十八相釋六種震動，今此中亦然。《法華義疏》二雲：「六種動，一動、二起、三踴、四震、五覺、六吼也。」（文）</p>
            <p>「天雨妙華以散其上」者應前當雨妙華，以示諸天供養之義。（雨花應請以散其上明虛空諸天供養之相）「妙華」者，經末文雲「無量妙華紛紛而降」，以今驗古，必是種種無量妙華（曼陀羅花等）也。</p>
            <p>嘉祥雲：「地動表皆行因，雨花明必得果，自然音樂證妙樂之土，說法化物也。」（文）今謂：大地感動明全性起修，華樂滿空明功德嚴法身也。</p>
            <p>「自然音樂空中」等者，解有二義：一謂音樂與空贊必是二物也，亦有自然聲（音樂）供養菩薩故。若據此義，前「以散其上」句貫於此矣，又別有空中贊言，此是本地法身證誠也。二謂自然音樂之中作如是贊言，例如《華嚴》〈小相品〉說天鼓自然音聲教化天子云云。今按：上請瑞文但有動地雨華而無樂音，由此，至現瑞中亦複可然。然而言「自然音樂空中贊言」者，此乃空中自有樂音，其音聲中作如是贊言之義于文為親。</p>
            <p>「決定必定」等者彰眾生往生必定成就之義，他師以謂未成告必成者，由菩薩願心堅固真實也。今家釋為法身證誠者，絕代妙釋也，依此贊言則法藏願行已成，若不爾，何言「決定必成」等。何以言之？《禮贊》偈曰：「已成窮理聖，真有遍空威」，法身無相故說為「空中」，無相即相故說為「自然音樂」，非天非人，非夜叉羅剎，既雲「遍空」，此非本地法身而何也！從已成之本垂必成之末，（此必成是已成，而數數發心修行為破眾生，從本垂末）玄通此旨，則此末即本，必成即已成，是故為法身證誠也，何止菩薩願心堅固真實已哉！思之。</p>
            <p>第五、總結歎誓願（「詣世自在王如來」至「贊佛偈」第一科，偈後文第二科，四十八願第三科，重誓第四科也，今總結第五也。）</p>
            <p>於是法藏比丘具足修滿如是大願.誠諦不虛.超出世間.深樂寂滅.</p>
            <p>《影疏》雲：「第六總以結歎。」（前三句結，後二句歎。）嘉祥雲：「『於是』已去四明今釋迦說法藏順願之行等，此以『具足修滿』語而為下起行總標也。」今從淨影。</p>
            <p>舊解意雲：既得感應，願成得果無疑，故雲「於是」等。「具足修滿」等者當上六八願等。「誠諦不虛」者當向瑞證。「超出世間」者，上雲「一切世間無能及者」，又雲「超發無上之願」，又雲「我建超世願」等。「深樂寂滅」者，上雲「其心寂靜，志無所著」等。上來所說不出之，故以為總結也。（望西、《會疏》）</p>
            <p>今私按：「具足修滿」者下滿足願也，「誠諦不虛」者明瞭願也，「超出世間」者究竟願也，「深樂寂滅」者堅固願也。統斯四名即為一本願力，當知。</p>
            <p>「具足修滿」者謂思惟修習滿足也，非指萬行修起之義也。（「修滿」者非謂修行滿足，上願前文雲「如是修已」，此修習雲「修已」。今亦爾，五劫思惟修習已成，雲「修習滿足」。）</p>
            <p>「誠諦不虛」者，《苑音》雲：「誠，實也，諦，審也，謂所出言教真實審定也。」（略抄）故配明瞭願，大師「本誓重願不虛」之釋出於此焉。</p>
            <p>「超出世間」者，上「與世超異」已下數處「超」字貫通於此矣，超世出世者豈非究竟耶！</p>
            <p>「深樂」者顯堅固義，樂佛寂滅者使眾生證斯寂滅也，此是一法句妙證，下承此而雲「莊嚴妙土」，「妙」之為言顯法性寂滅之義，思之。</p>

            <!-- " " " " " " " " " " " " " " " " " " " " -->

            <h5>佛說無量壽經甄解(十)</h5>
            <p>第二明修廣大行二：一明起行勝，（由願起行名起行，此行與通途異，為勝。）於中亦有二，初牒前起後：</p>
            <p>阿難.時彼比丘於其佛所.諸天魔梵龍神八部大眾之中.發斯弘誓.建此願已.</p>
            <p>（《會疏》「一向」等二句為同科。）</p>
            <p>《唐譯》如《會疏》引。《宋譯》雲：「複次，阿難！時作法苾蒭對世自在王如來及天人、魔梵、沙門、婆羅門、阿修羅等，發是願已。」（文）</p>
            <p>《淨影疏》（上五十一右）雲：「上來明願，下次明行，於中有二：一明修具，二『隨生』下明報殊勝。前中一修淨土行，（初至「無量德行」）二從「不生欲覺」已下修法身行。修土行中，『時彼比丘』乃至『建此願已』牒前願心，起於後行。」（文）</p>
            <p>興亦同淨影，分淨土行及法身行。望西全依淨影分二行，《略箋》亦同之。</p>
            <p>今家意攝身、攝土、攝眾生相通，次下能修德行可通身、土、生，何分修土行、修身行乎！今所不從也。《會疏》不分二行者可矣，其初牒前生後科全可依也。此中，上六句牒前，「建此」等生後。</p>
            <p>初中，「阿難」者，具應言「佛告阿難」，近前文故略，但舉對告人耳。</p>
            <p>「於其佛所」者，于王佛所也。</p>
            <p>「諸天魔梵龍神八部」者，於時會八部眾中也，總別並舉。魔，欲界主，梵，色界主，故別舉之，括諸天。龍謂難陀跋難陀等，神謂密迹等，鬼神即八部攝，總別並舉故雲「天龍八部」也。八部者，天龍、夜叉、乾闥婆、阿修羅、迦樓羅、緊那羅、摩睺羅迦、人非人，如《金光明疏》。</p>
            <p>「大眾中」者，內四眾也，「於之中」言顯發願所依處。</p>
            <p>「發斯弘誓，建此願」者，淨影雲：「『發斯弘誓』牒前四十八願而起後，『建斯願已』牒前『我建超世願』等而起後。」憬興誓願相反從後向前牒反順之誓及四十八願而起後行也。淨影依文次第，憬興就義次第，前後相反，然二師所解失文意。望西正依影傍許興，《略箋》雲「二師各據一義」，梵響、貫思並依憬師，此等諸注並不允也。</p>
            <p>今謂：牒上雲於大眾中發斯六八及重誓願，故指六八、重誓雲「發斯弘誓」，此結上也，次文承上起後，故雲「建此願已」，豈發弘誓之外耶！但結起誓願文綺互耳，何分二句為重誓、六八願之別乎！思之。</p>
            <p>二明起修，亦二：一總明，二別辨。初：</p>
            <p>一向專志莊嚴妙土</p>
            <p>此總明修起行。（至於一切法而得自在，總明）</p>
            <p>「一向專志」者，此亦非常途，所雲「通達諸法性，一切空無我，而專求淨佛土」，如《維摩經》等說「達諸佛國土皆如虛空，而常願莊嚴一切諸佛剎」，今亦如是，常遊於空而不礙有，于通達諸法性，為眾生故，一向專志求淨佛土也。</p>
            <p>「莊嚴妙土」者，「妙」名不可思議，諸佛寂滅之境，此中自具四德，次舉行果文中彰之，今攝其四德為妙土，唯是唯佛自所證境，彌陀願智巧莊嚴，使十方凡聖同證入其自證境，謂之「莊嚴妙土」也。次開此妙土，說「恢廓廣大」等，為莊嚴此妙而使十方眾生同通入此土，永劫修萬行，感成此妙土。今總明其義故，法藏菩薩志願深廣在於此二句，故雲「總明」也。</p>
            <p>二別辨中亦二：一舉行果，（淨影先舉淨土果，興全同）二明修因。初行果者：（《會疏》、《渧記》科雲「贊所修淨土」）</p>
            <p>所修佛國.恢廓廣大.超勝獨妙.建立常然.無衰無變.</p>
            <p>《唐譯》雲：「發是願已，如實安住種種功德，具足莊嚴威德廣大清淨佛土。」（文）《漢》、《吳》兩本直明能修德行，略此段。《宋譯》雲：「住真實慧，勇猛精進，修習無量功德，莊嚴佛剎。」（文）此總明能修德行，可屬上段也。</p>
            <p>如淨影釋，如次土廣大、（初二句）土勝、（第三句）土常，（四、五句）初一句總指。</p>
            <p>「所修」者非「修行」之修，如「修飾」之修，言所嚴飾之佛國也。</p>
            <p>後四句約橫豎示妙土不可思議。「恢廓廣大」（恢，大也。廓，空也。）《論》雲：「究竟如虛空，廣大無邊際。」（文）「超勝獨妙」者，《論》雲：「第一義諦妙境界相。」（文）此二句明體量，此乃無量光明土相容受十方法界故，使凡聖契妙境者諸佛土之所無，唯此光明土，故曰「超勝獨妙」。于此乎雲「超諸佛剎最為精」也，所謂「妙土廣大超數限」是也。</p>
            <p>後二句約豎無量壽世界之相，此顯極樂無為涅槃界，又雲「一立古今然」，又雲「無衰無變湛然常」，此義也。無衰變，無為之義，彰上常然，此乃舉涅槃常德攝餘德也。</p>
            <p>有說曰：「此四句文具涅槃四德，謂恢廓廣大者『我』德，超勝獨妙者『淨』德，建立常然者『常』德，無衰無變者『樂』德。此乃如來無上超世願力之所莊嚴，名之為『真實報土』。《論注》二種力云云，《禮贊》『四十八願莊嚴起』等云云。」（已上師說）</p>
            <p>問：菩薩所求淨土分齊雲何？四土、（天臺）三土（華嚴）中何土耶？</p>
            <p>答：憬興為自用土，「超勝獨妙」者即土勝也，非諸菩薩境故。法位同之。玄一為應化土，所願國土是眾生所生故。望西雲「兩師或過或不及故」，此為他受用土意，故評兩師雲過（自受）、不及（應化），故釋「常然」等雲「三常住中凝然常，故《事贊》雲『無衰無變湛然常』。」次引《密嚴經》及《疏》雲：「諸佛他受用土於法性土，以悲願力建立故，此淨土如法性土無為，離無常過，當知凝然常住土也。若約化相，有為無漏離對治壞，故雲『常然』。『無衰無變』者，以實而言，四相俱離無為土故。若約化相，簡穢土耳。」</p>
            <p>義寂雲：「于內無有饑冷等衰，於外無有水火等變。」（此應化有為常）</p>
            <p>法位雲：「一得永常，不為三災之所散壞，故雲『無衰無變』。」此約不斷常，自受用土故。（憬興同之）</p>
            <p>《渧記》破雲：「明凝然常住，是法相權乘之所談，何以是解一乘常住耶？宗家所謂『湛然常』者，大異於『凝然常』之義，故《舟贊》雲：『涅槃莊嚴處處滿，見色聞香罪障除。』（文）若凝然常住不作諸法，則不可謂涅槃莊嚴，既雲『涅槃莊嚴處處滿』，淨土所有莊嚴皆是無為涅槃，而諸法常相全是法身常住，故雲『建立常然』，釋雲『湛然常』而已，若不爾，一法句二十九種廣略相入如何得解乎！學者思焉。雖引《密嚴》及《疏》文，未得其意，彼則足以證二受不分妙境界，未會其意，引者可謂不允矣。」</p>
            <p>《記》者自解雲：「即邊無邊，故說『恢廓廣大』，即無邊而邊，故說『去此十萬億剎』，邊與無邊鎔融無礙，故雲『一乘清淨無量世界』，或雲『蓮花藏世界』也。自受、他受不分妙境界，故稱『超勝獨妙』耳，若偏為自受用，或為他受用，則諸佛亦有此隔曆自他報土，何足稱『超勝獨妙』也云云。」</p>
            <p>詳雲：破望西者的中矣，自解自他不分故為超勝獨妙者未了也，超勝獨妙非彰自他不分義，故設問答云云，二受不分圓融妙土諸佛亦有，何稱獨妙，但使凡夫知見，故稱「獨妙」而已。然則獨妙義彰使凡夫知見，諸佛所無，而不彰自他不分之義，思之。</p>
            <p>梵響雲：「方便法身如來願力成就，即自受他受報身微妙難思議淨國也云云。」</p>
            <p>今按：報者約願力酬報稱報，然其體即法性土，三種莊嚴即無為法身，故約願力莊嚴，則法亦稱報，與自他受用報天淵耳。雖法身土，與無相寂光土異，巒師「無相故無不相，相好莊嚴即法身」等，思之。論其自他，則巒師偈雲「自利利他圓滿方便巧莊嚴」，何言不分乎！但是不可思議佛土，故經說「微妙難思議」。</p>
            <p>二明修因三：一標時長，二歎人德，三列行門。此初也：</p>
            <p>於不可思議兆載永劫.積植菩薩無量德行.</p>
            <p>《唐譯》雲：「修習如是菩薩行時，經於無量無數不可思議無有等等億那由他百千劫。」（《會疏》所引脫初一句）《宋譯》雲：「入三摩地，曆大阿僧祗劫，修菩薩行。」（文）《漢》、《吳》兩本缺此段。</p>
            <p>嘉祥雲：「此明修行久遠，是非數之極名。」此釋盡矣，此但明修行長遠時，非指其行，其行門在下，菩薩發願已來，以無量身數數修習。</p>
            <p>「於不可思議劫」，此十八數之一，（第八）「兆載」，世間數名，如《風俗通》等，舉佛法極數及俗數名。更加「永」字，雲「永劫」，是非數量之極名也，于其長時積植無量德行也。《會疏》「德行」二字配釋下文鑿矣，但是指永劫菩薩萬行，何分德與行乎！思之。菩薩一切深密行法皆攝此一句也。（《要解》文）</p>
            <p>二歎人德：</p>
            <p>不生欲覺瞋覺害覺.不起欲想瞋想害想.不著色身香味觸法.忍力成就.不計眾苦.少欲知足.無染恚癡.三昧常寂.智慧無礙.無有虛偽諂曲之心.和顏愛語.先意承問.勇猛精進.志願無倦.專求清白之法.以惠利群生.恭敬三寶.奉事師長.以大莊嚴具足眾行.令諸眾生功德成就.</p>
            <p>《影疏》：「明修行中，上『一向專志』下明淨土行，（就所修佛國故）『不生欲覺』已下明法身行（就能修菩薩之行）中，初別後總，別中有四：一離煩惱，二『勇猛』下明修善法，三『遠離』下明離惡業，四『棄國』下明修善法云云。」今初離惡、修善二科是也。</p>
            <p>又嘉祥「自下文初六度行，次供養三寶，次明出家二利」等，又依義寂，經「發斯弘誓」下至「而得自在」配十地十度之行。</p>
            <p>了惠依淨影。峻公依嘉祥配六度行，更依《維摩》〈佛國品〉廣列六度、四攝、四無量心、道品、十善等，及直心、深心、大乘心、回向心、方便等，為菩薩淨國之行。初六度行（至智慧無礙文）次「無有虛偽」下直心，次「勇猛」下深心，次「專求」下大乘心，次「恭敬三寶」下回向心，次「住空無相」下方便心云云。</p>
            <p>今《魏譯》中下行門說自行六波羅蜜等，若初「不生欲覺」等配六度，下文煩重。又《維摩》、今經彼此經說不同，何以彼「直心」等配此經乎？古來釋家未盡經意。今依《唐譯》雲「初未曾起貪瞋及癡欲害恚想」，「初」字約人，意謂此菩薩從發誓之初，不可思議劫內不起三覺三想也。由此視之，今「不生欲覺」已下廣歎法藏菩薩德，（例如《維摩》〈方便〉一品說維摩德，《大集經》〈虛空藏品〉歎虛空藏德）此非修行之相，若是修行之相者，前既明六度等行，後文複出自行六度之文，是以自下科為「歎人德」者為之耳。此中有十德：</p>
            <p>一內外離過德，文言「不生欲覺、瞋覺、害覺，不起欲想、瞋想、害想，不著色聲香味觸法」故，三覺三想是內過也，色聲等是外過也，菩薩多劫修習，能離如是諸過，故雲「不生」等。</p>
            <p>《要解》雲：「《唐》說約三毒，此經約三覺三想說，此等文甚似淺近，何為圓菩薩行耶？答：以淺為淺，權教之見，舍淺豈求深乎！《華嚴》、《法華》說皆如是，可見。《華嚴》〈普賢行願品〉以離瞋恚為普賢之行。又《法華》〈藥品〉雲：『若有女人，聞此經典，如說修行，於此命終，即往安樂世界，又不為貪欲所惱，亦複不為瞋恚、愚癡所惱，亦複不為憍慢、嫉妬諸苦所惱等。』此等文不遑牧舉。」（文）</p>
            <p>淨影引《地持》，為八覺之初三覺。《涔記》（二十七左）引舊《婆沙》三十四曰：「『又世尊言有三覺，謂欲覺、恚覺、害覺乃至廣說。』（文）世尊既言『三覺』，何為八覺中初三耶？彼此小乘何為大乘之證？《大集經》十五（七丁）：『去離欲、瞋恚、害覺故名無塵垢，不受色聲香味觸故名為安樂。』（文）此是大乘經明三覺之明證也，不可釋為八覺之初，例如四攝六度各有佈施，何一概而論耶！」覺想差別如《涔記》四（二十八）釋。</p>
            <p>《鈔》雲：「想取境時覺必相應，同時俱起之法，故三覺不生，三想亦絕。《唐譯》舉三想三毒，而不說三覺，舉三想以攝三覺，三想之起必有根本，謂三毒，故彼列三毒，不說三覺也。」</p>
            <p>「不著色聲」等者，內覺想既寂，外境緣亦息，是曰「內外離過」也。</p>
            <p>二諸忍具足，經言「忍力成就，不計眾苦」故。</p>
            <p>影雲：「次對治中，『忍力』等三句治上覺想，於違緣忍故，『少欲知足』一句治上色等順緣。」今謂：考之《唐譯》，雲「于諸有情常懷慈忍」，（「三覺文」下隔諸句有此文）此當今「忍力成就文」，乃非對治義，影師似強解，今解此是歎菩提德耳。</p>
            <p>《寶雲經》（《會疏》所引）、《瑜伽》（憬興所引）說三忍，（安受苦忍、耐怨忍、體察法忍）《大論》說二忍：生忍、法忍。彼十忍攝三忍中，其安受、耐怨合為生忍，則唯二忍。其此等諸忍具足為眾生故，不以苦為苦，故雲「不計眾苦」。</p>
            <p>三常修梵行，文言「少欲知足，無染恚癡」故。</p>
            <p>《涅槃》〈梵行品〉七善知等為梵行，知足其一也，又離三毒垢染名為「梵行」。「少欲知足」者，《涅槃經》雲：「於未得之財不生貪名『少欲』，於已得之財不生貪名『知足』。知足是現在，少欲是未來。」（文）（「知足」字出《老子》）如《會疏》引法位釋及《遺教經》。</p>
            <p>四止觀深勝，文言「三昧常寂，智慧無礙」故。三昧，此雲「調直定」，新雲「三摩地」，此雲「等持」。舍摩他水湛常，故雲「常寂」也。「智慧無礙」者，毗婆舍那運轉自在如流水，故曰「無礙」。定慧不二故寂與無礙互不相妨，是為「深勝」，作願、觀察二門在此中。</p>
            <p>五質直無邪，文言「無有虛偽諂曲之心」故。虛者無實，偽者非真，諂者佞諂，曲者邪曲，菩薩常修其心，永離諸過，故曰「無有」。</p>
            <p>六柔善謙遜，文言「和顏愛語，先意承問」故。內無毒心，故言色柔順，而以善言慰諭，故曰「和顏愛語」。愛語者，能隨順眾生，善言慰諭，聞者愛樂其語，故名「愛語」。下意接人，故曰「先意承問」。《禮記》曰：「君子之謂孝者，先意承志，諭父母于道。」孔穎達雲：「先意，謂父母將欲發意，孝子預前達知父母之意而為之，是先意也；承志，謂父母已有志已，當奉承而行之。」菩薩于一切眾生為父母想，故平等先意承問也，此歎菩薩柔順謙下之德。</p>
            <p>七勇進無退，文言「勇猛精進，志願無倦」故。薩埵，此雲「勇猛」，於菩提道志願勇猛，故名「菩提薩埵」，況法藏自雲：縱沈無間諸地獄，此願不退，斯乃克成發願於彼力精所欲之願，故雲「勇猛精進」。《十住論》曰：「一切菩薩發十大願，謂眾生都悉滅，我願便應息，如是乃是十事實不盡，我是福德善根亦不盡不息。」故雲「志願無倦」。（《會疏》）</p>
            <p>八志求大乘，文言「專求清白之法，以惠利群生」故，如《涅槃經》雲：「大乘者一實諦，一實諦者，一道清淨無有二也。」此法純一無雜，故曰「清白之法」，為惠利眾生，專求此法，即是本願一實清淨功德名號也，彌陀所求為惠施，故佛所得道全眾生所得，故說「其有得聞彼佛名號」等。宗家釋願力白道雲「眾生貪瞋煩惱中能生清淨願往生心。」（文）</p>
            <p>九專行恭敬，文言「恭敬三寶，奉事師長」故，三寶是福田，師長是恩田，可恭敬、可奉事之處也。三寶有一體、別相、住持，如〈三寶章〉，今住持兼別相。師長者，或相違釋，或持業二並得，如《論注》及《序分義》。</p>
            <p>十大誓莊嚴，文言「以大莊嚴具足眾行，令諸眾生功德成就」故，「大莊嚴」者即指上大誓願，經曰「大顯莊嚴」，（《大品經》第四之十五）《論》曰「大誓莊嚴」，（《智論》四十五初）此五劫思惟之大願以導永劫大行，以行滿願，故曰「具足眾行」，願行具足義在茲矣。如是願行具足為令諸眾生功德成就，然則願行具足體即六字嘉號故，即是眾生願行之體也。「令諸眾生」似指當時眾生，意實及未來，如《蹄涔記》二（十七）會。</p>
            <p>《影疏》雲：「以大嚴等者彰行成就，以大嚴者，以福智二嚴而自嚴也。具眾行者明利他，以行教他，故令眾生功德成就。」（文）</p>
            <p>憬興雲：「以大莊嚴者，即福智二莊嚴已成就故，備施等眾聖行也，以己所修利眾生故，令功德成。」（文）</p>
            <p>興釋近今家意，故《行卷》（三十右）引之雲「福智二嚴成就故，備施等眾生行也，以己所修利眾生故，令功德成。」（「眾生行」《疏》本作「眾聖行」）憬興意具足眾行者，備足眾四攝六度等聖行之謂也，今家訓義會為他力回向之義。</p>
            <p>由此言之，以大莊願是五劫思惟願也，具足眾生是永劫行也，此願行具足，回向之眾生，雲「令諸眾生功德成就」，其願行具足體即六字嘉號也。上來所舉十德唯成此一德，故與常途菩薩德大各別，餘九德皆結的大誓莊嚴一德，一一九德皆為令諸眾生功德成就，故一一佛德顯之于眾生上。有此義故，《信卷》引此文為「至心」之明證，雲「至心以至德尊號為體」，其至德尊號由此菩薩勝德成就故，舉此菩薩勝德，正為「至心」之相也。此文今家為「如來回向文」，亦是黑穀相承義，《三經釋》曰：「阿彌陀如來因位時，誓迎專念我名號者，回向兆載永劫修行于眾生。」（文）又登山狀雲：「永劫修行是為誰也？讓功于未來眾生；超世悲願亦何為乎？送志於末法我等。」（文）</p>
            <p>《渧記》雲：「《會疏》自下諸配六度行等固可依用，而今私助一解雲：自下諸文蓋是八大人覺之行也，向者《易行品》偈曰：『乘彼八道船，自度亦度彼。』（文）解者多以為八正道，或其然也。雖然，本經中說法藏因行，未見明八聖道之文，則《論》所偈述似非本經意也，《論》既偈述本經，本經必有其文也。由此思之，《論》所謂『八道船』者，正指八大人覺而已，法藏因位行八大人覺而自利利他，即此『不生欲覺』等經文是也。道有二，其因道雲『未伽』，其果道雲『菩提』，亦雲『佛陀』，此翻雲『覺』，『八』指八大人覺。雲『八道船』，則是約果道而已，若夫如八聖道，是約因道，故《緣起聖道經》（全四葉半，唐玄奘譯，入大乘）曰：『古昔諸仙嘗所遊履，當知即是八支聖道，謂初正見，次正思惟、正語、正業、正命、正勤、正念、正定。』（文）此乃約因道名『聖道』，可知。今《論》所謂『八道船』者是約果道，猶曰『八覺船』也。八大人覺者，《八大人覺經》（一葉半，後漢安世高譯，智旭注之）今在藏內，經雲：『為佛弟子，當于晝夜，至心誦念八大人覺：第一，覺悟世間無常，國土危脆，四大苦空，五陰無我，生死變異，虛偽無主，心是惡源，形為罪藪，如是觀察，漸離生死；第二，覺知多欲為苦，生死疲勞從貪欲起，少欲無為，身心自在；第三，覺知心無厭足，惟得多求，增長罪惡，菩薩不爾，常念知足，安貧守道，惟慧是業；第四，覺知懈怠墜落，常行精進，破煩惱惡，摧伏四魔，出陰界獄；第五，覺知愚癡生死，菩薩常念廣學多聞，成就辯才，教化一切，悉以大樂；第六，覺知貧苦多怨，橫結惡緣，菩薩佈施，等念怨親，不念舊惡，不憎惡人；第七，覺悟五欲過患，雖為俗人，不染世樂，常念三衣瓦缽法器，志願出家，守道清白，梵行高遠，慈悲一切；第八，覺知生死熾然，苦惱無量，發大乘心，普濟一切，願代眾生受無量苦，令諸眾生畢竟大樂。如此八事乃是諸佛菩薩大人之所覺悟，精進行道，慈悲修慧，乘法身船，至涅槃岸等。』（已上）配釋今經文，『不著色聲止，不計眾苦』乃第一漸離生死覺也，『棄國捐王，絕去財色』亦重述漸離覺耳；『少欲知足，無染恚癡』乃第二少欲自在覺、第三知足守道覺也；『勇猛精進，志願無倦』乃第四常行精進覺也；『三昧常寂，乃至先意承問』乃第五智慧辯才覺也，此『三昧』等六句智慧為主而說，寂而常照故智慧無礙，智慧無礙故有辯說，是以和顏愛語，先意承問耳。又『住空無相，乃至人我兼利』亦重述智慧覺，何者？「住空無相」等圓頓觀智，而「遠離粗言」下乃辯才故也，三三昧之為圓觀，至下可知；『不生欲覺，乃至瞋想、害想』乃第六佈施等念覺也，如《會疏》約施度而解；『專求清白，以惠利群生』乃第七清白梵行覺也；『恭敬三寶，乃至功德成就』乃第八大乘普濟覺也，此二覺文彼此兩經特能符合，『自行六婆羅蜜，教人令行』亦重述大乘覺耳云云。」</p>
            <p>《渧記》者以八大人覺配釋此釋，牽強附會鑿之甚而耳！</p>
            <p>第三、列行門中三，初明三業莊嚴。</p>
            <p>住空無相無願之法.無作無起.觀法如化.遠離粗言.自害害彼.彼此俱害.修習善語.自利利人.人我兼利.棄國捐王.絕去財色.</p>
            <p>初「住空」等意業莊嚴，次「遠離粗言」下口業莊嚴，後「棄國」下明身業莊嚴，如是法藏菩薩三業莊嚴，為治眾生虛誑三業也。</p>
            <p>《唐譯》雲：「住空、無相、無願，無作無生，不起不滅，無有憍慢，而彼正士行菩薩道時，常護語言，不以語言害他及己，常以語業利己及人，若入王城及諸村落，雖見諸色，心無所染，以清淨心，不愛不恚。」</p>
            <p>《宋譯》雲：「了空、無相、無願，無為無生無滅，善護口業，不譏他過，善護身業，不失律儀，善護意業，清淨無染。」（文）三業莊嚴之相分明也。</p>
            <p>初意業中，「空無相」等者三三味也。《維摩經台疏》四（廿四）曰：「若聲聞經明三三昧約十六行，行經明義同緣實相，隨（隨無相）順（順空）應化（應無作）三名雖異，同一實相。」准此，大小通修，今則摩訶衍義，是故下經說言「修空、無相、無願三昧，不生不滅諸三昧門，遠離聲聞緣覺之地。」（文）思之。</p>
            <p>《要解》雲：「此三解脫門通大小權實諸教，今大乘實教法云云。」</p>
            <p>《瑜伽論》雲：「我法無故空，空故無相，無相故不可願求。」（文）此約通相。淨影、憬興等徒約因果而諍論者依此通相，未曾知圓融無作三解脫門。望西等一從之。日溪師于此文談圓理，可謂有所見，何以言之？菩薩所入三三昧是圓三解脫門，為顯示此義，次言「無作無起」，一切諸法本來無作法性實相故，一切諸法從本自爾，非今適起故，無起故無起即性起之義，性起即本具性不從緣有也。一切諸法本來寂滅，無作無起而現種種相者，實相中之所化現，如是觀故言「觀法如化」，斯乃明如來性具無作修行，本來空寂故熾然永劫修起即無起，於此法中無可希願，故思惟攝取五劫願求本來無作，十劫成就之法如水月鏡像，本來無相故，龍尊雲：「諸有無常無我等，亦如水月電影露云云。」如是通達如際，遍照緣起不可得故，終日修行與實相不違背，熾然化眾生而是寂滅不動，如是深理今文所證入，是謂意業證入也。</p>
            <p>次「遠離粗言」等者口業莊嚴也，粗言謂粗惡之言，妄語、綺語、惡口、兩舌等也，如是粗言能自害他害俱害，遠離此過也。「修習善語」等者修習實語，於自利利他俱利，法藏菩薩永劫修此口業，回施之眾生。</p>
            <p>「棄國捐王，絕去財色」者後明身業莊嚴，法藏發心後生生世世或作國君，見可度機，則棄國位，或舍財寶等，或舍妻子等，其舍國城妻子等是外財，棄頭目髓腦等是內財，今舉外財攝內財，財是財寶也，色謂色欲。</p>
            <p>二修行六度</p>
            <p>自行六波羅蜜.教人令行.</p>
            <p>《會疏》：「此文屬上，明方便心中，此二句結二利行。」《渧記》順《會疏》，「屬上勝行文，次別列行二：初別舉八人覺，（「不生欲」下）次總明六度云云。」</p>
            <p>今科雲：行門中，上列三業行，今修行六度。諸譯皆於此舉六度行，故為別科也。</p>
            <p>《唐譯》雲：「菩薩爾時于檀波羅蜜起自行已，又能令他行于惠施，于屍波羅蜜乃至般若波羅蜜起前二行，皆悉圓滿。」（文）</p>
            <p>《漢》、《吳》兩譯說其因行僅四行，於六度雲：「阿彌陀佛為菩薩時，常奉行是二十四願。分檀佈施（擅度），不犯道禁（屍度），忍辱（忍度）精進（精進度），一心智慧，（智度）志願常勇猛等。」（二經文同）</p>
            <p>《宋譯》雲：「恒以佈施、持戒、忍辱、精進、禪定、智慧六度之行利樂眾生，軌範具足，善根圓滿。」（文）</p>
            <p>今經略說自行六度等，然以餘譯准之，此中亦可列六度也。《大莊嚴論》〈度攝品〉明六度十門分別云云。《義章》十二（三十五）、《最勝王疏》等廣明，往撿。</p>
            <p>三總結行門</p>
            <p>無央數劫積功累德</p>
            <p>淨影、憬興屬上為總結文，望西等皆從之，今亦由之。《會疏》特為總標文，《渧記》從此，其意上「於不可思議兆載永劫」等文為勝行總標，今「無央數劫」等文為勝果總標，勝行、勝果二段起盡分明故。然今所不取也，上句結其修行之時節久遠，下句結其所修之功既積累，蓋是無數劫之間積累功德也。</p>
            <p>二明果報勝二：一別明，二總結。初正明中二：一明受生最勝，二身形奇特。初受生最勝中四：一現寶攝化，二生尊貴家，三常值佛世，四結歎。初現寶攝化者：</p>
            <p>隨其生處.在意所欲.無量寶藏自然發應.教化安立無數眾生.住於無上正真之道.</p>
            <p>淨影雲：「對上所修淨土之因明得報勝，即勝依果。」（此修淨土因得依果，法身因得正報果。）此已下由上所修萬行之功，雖未至佛果，其功勳感發因中得受生最勝，是所謂華報也。永劫大行如菩薩三大僧祗成滿位，自下勝德如於百大劫中始得五德，（一常生善處，二常生尊貴，三常具勝根，四常受男身，五常憶宿命。）如《會疏》引《大論》。今初，隨生處伏藏自然現，以教化一切眾生也。</p>
            <p>《唐譯》雲：「所生之處有無量億那由他百千伏藏自然湧出，複令無量無數不可思議無等無邊諸眾生類安住阿耨菩提。」（文）</p>
            <p>淨影雲：「『隨其』等者自得勝財，猶任也。『寶藏』者所謂伏藏也。雖生何處，而任意寶藏自然開發，應其所欲，故雲『自然發應』。」（《略箋》）此應欲義。《會疏》「菩薩于多劫積佈施持戒功，故自感寶藏湧出應其德」等，此應德之義。若映「在意所欲」句，則應欲之義親文，其自然開發者，由菩薩多劫之功勳而應今所欲也，如文殊出生時出七珍或湧伏藏，又如福焰太子初生之時有七寶藏自然出現。（《寶積經》八十一〈護國菩薩會〉）</p>
            <p>「教化安立」等者明菩薩勝德，隨生處能令無量眾生安立無上道。淨影雲：「以財攝他，令歸正法。」（文）望西、《略箋》並依用之，以為財施益物也。貫思雲：「今謂：寶藏發應者，財施隨意，教化安立者，法施隨意，住於無上道者，無畏施隨意云云。」此通約三施解者，可謂穩矣。安立者方便施設，令趣向大菩提也。</p>
            <p>二生尊貴家</p>
            <p>或為長者.居士.豪姓.尊貴.或為剎利國君.轉輪聖帝.或為六欲天主.乃至梵王.</p>
            <p>「長者」，《法華文句》五一（三十六）曰：「具十種德名長者，一姓貴，二位高，三大富，四威猛，五智深，六年耆，七行淨，八禮備，九上歎，十下的。」（文）《義疏》五（三十五）：「世之長者凡有三種：一有德長者，二年高長者，三巨富長者。」（文）</p>
            <p>「居士」者，《琳音》九（初左）曰：「迦羅越，《大品經》中居士是也。」《維摩義記》一末雲：「居士有二：一廣積資產，居財之士名為居士；二在家修道，居家道士名為居士。」（文）《法華義疏》亦同之。</p>
            <p>「豪姓」者，豪傑也，宰官之類，立朝官領百姓也。</p>
            <p>「尊貴」者，婆羅門雲「淨行種」，有才智，為人所尊貴故。又可，豪姓者種姓勝者，如言源平藤橘，尊貴者官位之高者也。</p>
            <p>「剎利」，具言「剎帝利」，義翻雲「歷代王種」，（《琳音》三（八左））四姓之上也。</p>
            <p>「國君」者，一國之主，如諸侯。</p>
            <p>「轉輪聖帝」者，《應音》五（六左）曰：「遮迦羅，此譯雲『轉輪聖王』，正言『斫迦羅』云云。」《俱舍論》曰：「此王由輪旋轉，應導威伏一切，名轉輪王。」《玄贊》九（卅一）曰：「輪王有四：金輪望風順化，銀輪遣使方降，銅輪震威乃服，鐵輪奮戈始定。法身、自受用、他受用、化身如次配喻。」（文）</p>
            <p>已上七種是人中尊貴也。</p>
            <p>「六欲天主」者，於欲界中，天處有六：一四天王，（居須彌第四層級）四大王之所領；二忉利天（居妙高頂）三十三天所居；三夜摩天，彼天時時稱快樂哉；四睹史多天，於自所受生喜足心；五樂變化天，樂化欲境，于中受樂；六他化自在天，於他所化妙欲境中自在受樂故。彼六天各有主統禦天主，故雲「六欲天主」也。</p>
            <p>「乃至梵王」者，色界之主也，無色無形質，不論此也。</p>
            <p>菩薩已滿足六度行，由此功勳生如是人中、天上尊貴，皆是華報也。《唐譯》：「作輪王、天主，能奉事供養諸佛，及能請佛法輪；若諸種姓中，皆能尊重供養諸佛，又能演說無量法門。」（文）</p>
            <p>三常值佛世</p>
            <p>常以四事供養恭敬一切諸佛</p>
            <p>《唐譯》雲：「然彼菩薩能以上妙衣服、臥具、飲食、醫藥，盡形供養一切如來，得安樂住。」（文）</p>
            <p>《十地論》明三種供養：「一利養供養，謂衣服臥具等；二恭敬供養，謂香華幡蓋等；三修行供養，謂修行信戒等。」（文）此中舉四事攝餘。</p>
            <p>四結歎</p>
            <p>如是功德不可稱說</p>
            <p>《唐譯》雲：「如是種種圓滿善根，非以語言能盡邊際。」（文）</p>
            <p>惟夫法藏菩薩世世生豪福尊貴之家，上供養恭敬一切諸佛以上妙四事，下教化安立無數眾生，住於無上正真之法，如是種種圓滿功德，實非以言語可盡邊際，故雲「不可稱說」耳。</p>
            <p>二身形奇特三：一身報微妙，二德用難思，三結歎。初身報微妙者：</p>
            <p>口氣香潔.如優缽羅華.身諸毛孔出栴檀香.其香普熏無量世界.容色端正.相好殊妙.</p>
            <p>《宋譯》雲：「作法苾蒭行菩薩行時，口中常出栴檀之香，身諸毛孔出優缽羅花香，其香普薰無量無邊不可思議那由他百千由旬，有情聞此香者，皆發阿耨多羅三藐三菩提心。」（文）</p>
            <p>「口氣香潔」者，遠離粗言、修習善語之華報。《應音》十二：「氣，息也。芬馥為香，清淨為潔。」</p>
            <p>「如優缽羅華」，《琳音》三（五右）雲：「缽羅華，唐雲青蓮華，其華青色，葉細狹長，香氣遠聞，人間雖有，唯無熱惱大龍池中有。或名『優缽羅』，聲傳皆一也。」（文）《唐》、《宋》雲「口中出栴檀妙香」，與此相反。《珠林》四十九引《百緣經》：長者有一子，從口出優缽華香，父母立字名「栴檀香」。又《大莊嚴論》香口比丘緣云云。毛孔出栴檀香，持戒、禪定華報也。栴檀是樹名，如《略箋》。</p>
            <p>「容色端正，相好殊妙」者，忍力精進、和顏愛語之華報也。</p>
            <p>《宋譯》雲：「色相端嚴，三十二相、八十種好悉皆具足。」（文）</p>
            <p>《唐譯》雲：「隨所生處，相好端嚴，殊勝圓滿。」（文）</p>
            <p>二德用難思</p>
            <p>其手常出無盡之寶.衣服.飲食.珍妙華香.繒蓋幢旙.莊嚴之具.</p>
            <p>《宋譯》雲：「複以一切珍寶莊嚴，兩臂手中恒出一切衣服、一切飲食、一切幢幡、一切傘蓋、一切音樂，乃至一切最上所須之物，利樂一切眾生，令發阿耨菩提心。」（文）</p>
            <p>《唐譯》雲：「又得諸資具自在波羅蜜多，一切服用周遍無乏，所謂諸寶香花、幢幡、繒蓋、上妙衣服、飲食、湯藥，及諸伏藏珍玩，所須皆從菩薩掌中自然流出，身諸毛孔流出一切人天音樂，由是因緣，能令無量無數不可思議諸眾生等安住阿耨菩提。」（文）此乃從手中自然出一切依報供具，供養諸佛，利益一切眾生，妙用不可思議。</p>
            <p>新《華嚴》（六十五）〈明智居士章〉雲：「如諸菩薩摩訶薩成就寶手，遍覆一切十方佛國土，以自在力普雨一切資生之具，所謂雨種種色寶、種種色瓔珞、種種色寶冠、種種色衣服、種種色音樂、種種色華、種種色香、種種色末香、種種色燒香、種種色寶蓋、種種色幢幡，遍滿一切眾生住處，及諸如來眾會道場，或以成熟一切眾生，或以供養一切諸佛。」又《大集經》說寶手菩薩事，如《略箋》引，此等寶手業用同今矣。</p>
            <p>三結歎</p>
            <p>如是等事超諸天人</p>
            <p>如是身業妙用、寶手業用等，實是大菩薩不可思議之妙用，非人天之所知，故雲「超諸天人」耳。</p>
            <p>二總結</p>
            <p>于一切法而得自在</p>
            <p>望西雲：「次明智果中，『一切法』等者，法得自在，智所成故。」</p>
            <p>上來分科大旨依於淨影、憬興，然義寂配十地行云云。今謂：此總結法藏菩薩因行。《唐譯》雲：「阿難！我今已說法處菩薩本所修行。」（文）此亦總結因本所修行也。</p>
            <p>《會疏》雲：「《如來會》亦言從此永棄世間，成無上覺，今准之，此結文即是願成作佛義也。所以者何？法藏菩薩于世自在王佛所出家發心，求世間自在之果而發願起行，今言『於一切法而得自在』，成就世自在王之果故也，言『一切法』者，即四十八願之法也。（嚴淨土、攝眾生、嚴法身法也）」</p>
            <p>《渧記》雲：「此猶說因中所得華報，而今論正覺果上之事，何其太早計哉！凡是生處受身供佛濟世，一切事法莫不自在，故總結雲爾也，是乃因通果海，果徹因源，法藏因中所得華報故如此而已，焉可思議！所引《如來會》非法藏事，故不成例證也。」（文）</p>
            <p>然《渧記》者，《唐譯》「生人天中尊貴」已下四事供養及身形殊妙、掌中出供具等一切皆為法藏所化之菩薩事者恐訛矣。初「所利廣大文」明地菩薩勝德，能令無量眾生安住菩提，又令無邊菩薩起諸妙行，次「或作輪王」己下複明法藏菩薩勝德，與《魏》、《宋譯》同。然《記》者謬以為無邊、菩薩一連文，故致此謬。若言一切皆非法藏行，結文何言「我今已說法處菩薩本所修行」耶？思之。</p>
            <p>自下第二明彌陀所成果德有三：一通明身土成就，（二問答之文也）二別明國土功德，（「其佛國土」已下）三總結土德不思議。（上卷末「眾寶蓮華」已下）初通明中亦二：一正明果成，二明久近。初果成中二：阿難問，後如來決答。此初問：</p>
            <p>阿難白佛.法藏菩薩為已成佛而取滅度.為未成佛.為今現在.</p>
            <p>上來應阿難願樂欲聞之情，廣說因位之願行竟，今次欲彰其願行成就感成果德，故發問明其所成果德，故初兩個問答最要也。諸譯中，《漢》、《吳》兩譯於說願前說彌陀正覺及佛名，故在此中無此問答，是約釋迦傳說故也。《唐譯》經初果成問答在於此焉，次久近問在於下光明無量佛壽命及眷屬壽命之後，因問久近，《漢》（一之十五）、《吳》（上之十五）並明光明無量，次明世王聞願受記，後明成佛久近。</p>
            <p>又《唐譯》初佛答中具說國名、佛名、大眾圍繞說法等，今經初佛答中但明現在成佛及國名，不說其佛名，至下光明壽命願成就文方說佛名，此甚有深旨。今按：此經說相，初舉安樂名，就其國名明寶地，（其佛國土自然七寶合成為地等）為顯其寶地離穢土相，次說無諸山、海、惡趣、四時等，既有寶地，次應說寶樹，樹必生地故。（《觀經》次寶地觀說寶樹觀）然寶地次不說寶樹，而說光壽無量，次說聖眾無量，此寄初會聖眾無數，以顯彼國恢廓廣大淨土德相，此乃無量為量，量功德成就也。聖眾無量次說七寶樹，此乃于寶地、寶樹中間狹說光壽無量者，此乃為攝光壽無量佛德而歸土德，今家以光明壽命為真佛土體者本于此文，是以高祖《真佛土卷》先舉真土體德，次引光壽兩願而成立真報佛土者，正得此經意故。《論》主本依此文攝佛德為國德，何者？《論》中菩薩四種功德，卷收則攝于眷屬功德中，又佛八種功德，卷收則攝于主功德中，然則佛八種、菩薩四種皆悉攝歸國德，唯有國德十七種，十七句外無佛功德，亦無菩薩功德，全佛德即國德，故《論》主直就《梵本》顯經意。由此思之，諸譯中得其精髓者但此《魏譯》耳，有此義故，今立科目意亦在國土功德中明光壽兩願成就，《小經》光壽佛德攝成就如是功德莊嚴中，亦此意也。《會疏》等科節專就攝法身願成就明光壽願成，其意與今別，可見矣。</p>
            <p>初問中，「阿難白佛」等者，《唐譯》雲：「世尊！彼法處菩薩成菩提者，為過去耶？為未來耶？為今現在他方世界耶？」《宋譯》雲：「白世尊言：作法苾蒭為是過去佛耶？未來佛耶？現在佛耶？」（文）諸譯約三世問成否，佛答以已成現在也。</p>
            <p>雲棲雲：「此『現在』且據釋迦當時而言，實則徹於前後，亦複後後無盡，皆名『現』云云。」（《略箋》）</p>
            <p>梵響雲：「『阿難白佛，法藏菩薩』等，阿難先問過去竟耶者，上來所聞自在王佛既久遠故也；問為未成佛者，聞於不可思議兆載永劫德行故；又論滅度者，自在王佛既滅故，大眾有不知於報佛境界故也。」（文）</p>
            <p>今謂：阿難奉問自含二疑：一正覺成不，二成佛現不現。若不知正覺成不，則眾生往生亦不可知故；若不知現在成佛，則無由眾生歸命，故含二疑而起問也，然問中言「取滅度耶」，應佛化滅名曰「滅度」，報佛滅度名曰「菩提」，然今所問主于應佛，故雲「而取滅度」，為將來眾生說約應身而已，世尊答意在報身，故下文雲「諸佛光明所不能及，乃至無邊光佛，無礙光佛。」故《宋譯》雲：「彼佛如來來無所來，去無所去，無生無滅，非過現未來等。」（文）祖師不見斯文，而與斯文符，驗知祖判與佛教相應，可崇仰矣！</p>
            <p>次如來決答</p>
            <p>佛告阿難.法藏菩薩今已成佛.現在西方.去此十萬億剎.其佛世界名曰安樂.</p>
            <p>明瞭除其所疑者惟是如來獅子吼說耳，非餘說所堪，非決定說故，今科雲「如來決答」，此意也。</p>
            <p>「今已成佛」決答前成不成之疑；「現在西方」決答前現不現之疑也。</p>
            <p>《唐譯》雲：「佛告阿難：西方去此十萬億佛剎，彼有世界，名曰極樂，法處比丘在彼成佛，號無量壽，今現在說法，無量菩薩及聲聞眾恭敬圍繞。」（文）</p>
            <p>《宋譯》雲：「彼佛如來，來無所來，去無所去，無生無滅，非過現未來，但以酬願度生，現在西方。」（文）</p>
            <p>西方世界者，無方所中指示方所。今現在者，非三世中說今現在，斯乃彰方便法身願意者也，故雲「以酬願度生，現在西方」。釋迦現在僅八十年，今已歸過去，彌陀現在後後無盡，更無過去，非三世遷流現在，但對時會大眾示方便身願意而已。雲棲雲：「釋迦現在之過去，彌陀現在之現在。」此之謂也。</p>
            <p>「西方」者指方處。鸞師對世俗君子曰：「吾既凡夫，智慧淺短，未入地位，念力須均，如似置艸引牛，恒須系心槽櫪，豈得縱放，全無所歸。」故偈雲「現在西方，去此界」等。又綽禪師曰：「娑婆與極樂境此相接，易得往生。」宗家曰：「十方佛土皆嚴淨，凡夫亂想恐難生，如來別指西方國，從是超過十萬億。」淨土高祖皆得方便法身願意，而順指方立相之教意，其揆一也。</p>
            <p>「去此十萬億剎」者，《音義》、海東曰：「以億為首數，至十萬，故言十萬億，若以萬為首數，至千萬億言千萬億。」《小經梵本》曰：百千即十萬，故翻雲「十萬億」。）示其處，他經隨機說不一準，或說過二十恒沙佛土，（《請觀音經》）或說去此無數佛土，（《十住斷結經》）或雲去此過八恒河沙剎等。淨土諸經中，《漢》、《吳》兩譯雲「千億萬須彌山佛國」，《宋本》雲「百千俱胝那由他佛剎」，（《彌贊經》同之）《魏》、《唐》兩譯、《小經》同雲「十萬億佛土」，是雖似小異，其義是同。然說十萬億者，此乃釋迦一佛化境也，言一國一釋迦千百億化身釋迦牟尼佛，故今去此娑婆界盧舍那所領，而彰彼土得證之義，故說為十萬億剎也。</p>
            <p>有說：「十是滿數，理實去恒河沙等世界云云。」此義非也，說十萬億者即是佛敕，仰信佛敕者淨土教義，何異求耶！宗家言分齊不遠者但順其佛敕，思之。</p>
            <p>「名曰安樂」者指國名，《大阿》雲「須摩題」，《覺經》雲「須摩提」。《應音》六（十四）雲：「須摩提，應雲『須摩耶』，此譯雲『好意』，或雲『好智』。」海東雲「須摩題」者，此雲「妙樂」，是安樂國之謂也。《唐》、《宋》兩本言「極樂」，今經雲「安樂」，亦雲「安養」。《玄贊》九（十四）雲：「離危怖曰『安』，適身心曰『樂』。」（文）今涅槃名「極樂」，又曰「安養」，曰「安樂」。《維摩》（〈香積品〉）雲「一切樂莊嚴國」。《小經貝本》雲……樂……有。</p>
            <p>二明久近，初問：</p>
            <p>阿難又問.其佛成道已來為逕幾時.</p>
            <p>《唐譯》雲：「阿難白佛言：世尊！彼佛出世於今幾時，能得如是無量壽命。」（彼經在於壽命無量之後發此問）《漢》、《吳》無此問，《宋譯》亦無別問也。今經上既雲「今已成佛現在」，故乘此問其成佛已來久近也。</p>
            <p>「逕」者，《增韻》：逕，至也、過也。《廣雅》：過也。</p>
            <p>後如來辨定</p>
            <p>佛言.成佛已來凡曆十劫.</p>
            <p>（《應音》廿三（十八）曰：「凡，扶嚴反，三蒼數之總名也。」《廣雅》：「凡，總皆也。」）</p>
            <p>《唐譯》雲：「佛告阿難：彼佛受生經今十劫。」（文）《漢》雲：「作佛已來凡十八劫。」（文）《吳》雲：「作佛已來凡十小劫。」（文）《宋》雲「成佛已來於今十劫」等。（文）此乃如來辨定成佛久近，曰「凡曆十劫」，本是彌陀動久遠坐，唱方便法身覺，令凡愚近知願行成就之佛體，而信歸有依怙，是故釋迦乘之，近說十劫，不說久遠無量劫，與他聖道教意天淵耳。</p>
            <p>「凡曆十劫」者，解有多義，以五門分別：一辨經經異說，二定劫量大小，三舉古今異說，四破異解，五明今家正義。</p>
            <p>一辨異說者，或說十大劫，（《稱讚淨土經》）或說十八劫，（《漢譯》）或說十小劫，（《吳譯》）或說十劫，（《魏》、《唐》、《宋》及《小經》）然「八」、「小」之異，憬興會雲「蓋其『小』字闕其中點矣」，玄一初義同之，十小劫為正，後義十八劫為正，十者約大數耳。望西所引《要記》意似十六劫為正。今經經異說，不須和會，《梵本》大小之有無不復可知，若以推義，小減中畫成八，更加橫畫成大，若大減上畫成八，更加中畫成小，如此按理，是非何定！</p>
            <p>二定劫量大小者，《婆娑》等八十增減為一大劫。《瓔珞經》說「石劫」。（四十裏石為小，八十裏石為中，八百里為大。）《智論》、《攝論》等說「芥子劫」，取盡滿四十裏城中芥子為一大劫，望之《瓔珞》，即彼小劫，具如望西所引。今謂：《婆娑》等說約世界成壞辨大小，若約菩薩大人三大僧祗修行，則可依《瓔珞》等，是以慈恩家論劫數據《瓔珞》。《法華》明佛久成以塵點劫，今若准法藏修行，則可據《瓔珞》、《智論》，若准久遠實成，則可據塵劫，奘譯《小本》雲十大劫，文勢似用塵點劫。雲棲雲：「經意為明成佛久遠而曰小劫，未見其遠，今依《唐譯》雲『十大劫』。」（文）（《駕說》從之）榮公劫小劫為允赴機十劫成覺者為明其近，故雖曰小劫，非是一增一減之小劫，彼四十裏石小劫即《智論》大劫，故或說十大劫云云。今謂：假使以五百塵點劫而不可應機見故，今經等不說小大者，為赴機故是但知見，勿加凡識耳。</p>
            <p>三舉古今異說者，鎮西立六種：一常演，謂三世佛皆同說十劫，不近不遠故，滿數故；二赴機，靈芝雲：「乃至今經《大本》皆言十劫，乃是一期赴機之說，不足疑。」又元曉雲：「於今十劫者，為遣疑情云云。」三單十劫，謂非九劫，非十一，實數唯經十劫；四延促劫智，謂久近同時，延促不違，一念無量劫，無量劫一念故，今十攝多少劫云云；五本門云云；六迹門云云。此中取單十劫為鎮西正義，故雲三經說十劫成道即實成，經釋分明。然唯談單劫，則《舟經》「三世諸佛依念彌陀三昧」等文難通，故望西傍引元照用赴機，今家古師或赴機而單，（《駕說》二之十四）或單而赴機。（《掃錄》中廿四）淨土經中但說十劫，不說久遠，其說久遠者諸經說故，淨土教中十劫為正說故單十劫是正義。然以《法華》、《楞嚴》等所說會之，則此十劫言一時赴別緣受化之機，故古師皆單、赴機並用，然元照一期赴機之說用欽釋雲：「十劫乃是一期機緣成熟受化之迹，非是始終也」者，恐似為釋迦方便說。今謂：若但為釋迦赴機，則是方便說。今家不然，本是彌陀赴機，謂久遠實成古佛，哀五濁凡愚，影現于安養界者，即是彌陀赴別願受化之機，而再成正覺也，彌陀赴機即顯方便法身願也，釋迦顯其方便法身願意說十劫，此之謂赴機說，非為方便說也。（元照之談久遠，才推《法華》大通佛時十六王子事，及《楞嚴》往昔恒河沙劫之時，是猶迹中之近事，而今家推五百塵點之久談久遠，其異可見。）</p>
            <p>四破異解者，其常演劫智不順淨土教義，又近來盛談本迹二門者非今家意，《廣書》及《六要》、《口傳》、《真要》、《顯名》等雖言果後方便，未有迹門之名，其果後方便者非謂權假方便，方便法身之義也，何為迹門方便義？其本迹二門說本出《法華》，就穢土出現佛身論開迹顯本之義，何以此施彌陀十劫久遠之際，其非可知矣。</p>
            <p>五明今家正義者，久遠十劫非別物，《莊嚴經》雲：「來無所來，去無所去，無生無滅，非過現未來，以酬願度生故，現在西方，於今十劫。」（文）非三世生滅中說十劫，知此十劫徹久遠常住不變，但由酬願度生故，全久遠說十劫，為哀五濁凡愚，現法藏發心修行而不動久遠真證，數數發願而無量壽中之所作故，壽命無量不離十劫正覺故。《事贊》雲：「果得涅槃常住世，壽命延長難可量，千劫萬劫恒沙劫，兆載永劫亦無央，一坐無移亦不動」等，現兆載永劫因行，而不出涅槃常住世，因徹果海，果不離因，久遠、十劫不相離，但顯方便法身願，故說十劫耳。然高祖談久遠實成之義者，時世台宗盛判廢權立實、開迹顯本，轉貶淨土彌陀為權佛，故取語《法華》，成久遠實成之義，故曰「彌陀成佛已來，雖說於今十劫，（淨土教本義）見於塵點久遠劫古佛。（以他經成久遠）」初二句指今經說，此乃說十劫為淨土正說，後二句以他經成久成之義。</p>
            <p>《渧記》雲：「問：今日凡夫聞此實事，立信於淨土，故以十劫正覺為要，是以三經中唯就十劫彌陀而述淨土法要，未曾顯說久成之義者。吾祖特談久遠實成也勤矣，胡為如此哉？答：其約安心門，則以十劫成覺為要，亦何求久遠之為也。若求久遠而後可成信心，則久遠而足矣，何勞示十劫再成也，濟凡利他之本誓素自不共諸佛，而成就也久遠矣。雖然，時劫杳冥，今日眾生無由立信於久遠本誓，是以一時赴今日受化機緣，而近唱十劫正覺，於是聞者皆立信，謂彼佛今現在成佛，眾生稱念必得往生。然則使眾生成立信心者，偏在十劫正覺之處，是以正依三經，並就十劫彌陀而述淨土教旨宜矣。而今吾祖特談久遠實成之義者，蓋有六由，謂：一為示《大經》幽致故，二為示法門深高故，三為示諸佛本師故，四為示興世本意故，五為示無始宿善故，六為示佛恩深遠故。</p>
            <p>一為示《大經》幽致故者，今經說相正就十劫彌陀而述淨土法要也，白日青天誰人其惑之有！雖然，如此久遠實成之義隱隱乎見於文義之中，而其文幽微，無人能窺之者，是以贊言「塵點久遠劫見於塵點久遠劫古佛」，其文者何也？謂今經序分阿難推佛所念言『去來現佛，佛佛相念，得無今佛念諸佛耶？』（文）此文意謂：三世諸佛現五德相者，佛佛相念其本懷法而欲說故也。諸佛既爾，今佛亦現五德，則得不念佛佛本懷之法也耶！定知今念諸佛本懷法而欲說之瑞相也。由是觀之，今日世尊欲說彌陀本願，而其本願乃三世諸佛佛佛相念本懷之法，故今現五德，亦如諸佛欲說本懷之時，則彌陀本願非十劫始成之法也必矣，過去久遠劫來諸佛皆以為本懷獨在此法，故釋尊欲說此法之時，念諸佛本懷也。然則此文雖不顯說久成彌陀，而其義隱隱乎文中矣。若非久遠彌陀，則過去劫來諸佛何由以彌陀本願為所念法，且為本懷也耶！諸佛本懷獨在彌陀本願之文足以征哉！</p>
            <p>二為示法門深高故者，謂世人或謂彌陀本願只是對愚夫愚婦之法，而至淺至近，不足齒錄矣，如此之輩未曾知為極惡最下機說極善最上法，卻生疑謗罪，可不憐乎！是以述久遠實成之義，而意示本迹一致之旨，惟夫四十八大願非適於今，欲顯本地誓願，故成十劫正覺，非本則無以垂迹，非迹則無由顯本，本迹雖異，不思議則一也，如此談本迹一致者，同是一乘圓教之深趣，豈非極善最上之法哉！《唯信文意》雲：『然佛有二種之法身：一曰法性法身，二曰方便法身。法性法身者，無色無形，故心亦不及言亦絕。從此一如顯形，謂之方便法身，其貌成為法藏比丘發起不可思議之四十八願也云云。』此乃迹以顯本之謂，而今佛再成弘願，即為無始本有誓約也，故《口傳鈔》下雲：『自海德佛以來，迄至釋尊之說法，出世之本意，自久遠實成之彌陀所立，法藏正覺淨土教之發起為開始，定濟度眾生之方軌，此淨土之機法不調故，且對在世權機。作為方便之教，而說五時之教云云。』是以抛著凡情虛假伎倆，信受如來真誠智願之者，直契於本有之內證，冥合于智海之一味矣，所以所感淨剎、所見佛身皆得不可思議焉，法行深高其可知而已。</p>
            <p>三為示諸佛本師故者，謂阿彌陀佛是久成古佛，故三世諸佛以彌陀為本師，以安樂為本國，故《般舟經》曰：『三世諸佛依念彌陀三昧成等正覺。』又《楞伽》說『皆從無量壽，極樂界中出』，信矣，不談久遠彌陀，則於此等經說恐有疑也，故雲爾耳。</p>
            <p>四為示興世本意故者，前所引之經文既雲『得無今佛念諸佛耶』，明知彌陀本願非唯釋迦一佛本懷，亦是三世諸佛本懷也，是以吾祖釋『如來所以』之文雲：『言如來者，即諸佛也。』（《一多證文》）又雲：『三世諸如來出世正本意，唯說阿彌陀不思議願。』（《文類》）若夫非本迹一致深法，則不足以稱出世本懷而已。</p>
            <p>五為示無始宿善故者，阿彌陀佛既是久遠實成覺體，無始本有極理，故迷悟染淨一切諸法無不彌陀所攝，然則無始已來曾所值遇之諸佛經道、菩薩勝法、諸婆羅蜜，皆悉從彌陀所流出之善，而為我等眾生成宿善了，是以今日得聞信弘願大法者，實是無始已來久遠彌陀憐念之所令然也。太子奉贊往往述無始以來多生曠劫憐念，非示久遠彌陀，則其義難顯，故談久成彌陀，示宿善根源而已。</p>
            <p>六為示佛恩深遠故者，今日我等蒙法藏已來恩澤，猶高於須彌，深於滄溟，而今得聞久遠劫來之憐念，則佛恩深遠愈銘肝鐫骨，感戴無已，為示此義，故勤譚久遠而已。然則于安心門也十劫而足矣，雖然，若欲審法門源頭，且愈信知佛恩深遠，則不可不知久遠實成之義也。胡為久近他事于我何益之雲乎！實非他事，於我則順仰信祖師不共之深旨而已，如此深旨今家不共之義，而其源出於宗家。《禮贊》雲：『已成窮理聖，真有遍空威，在西時現小，但是暫隨機。』（文）文言已成，是示久遠實成，『在西時現小』等二句正示一期赴機，言『時』者一時義，言『隨機』者赴機義，是乃一時赴機西方示淨土也。元照解《小經》『少善根文』既依用宗家，由是思之，一期赴機之言取於《禮贊》『在西時現小』等意而已。</p>
            <p>問：依《禮贊》者，久成唯自受用身，而十劫成覺唯他受用身耶？</p>
            <p>答：《禮贊》文相姑如所問，然推究宗家釋意，久近並有自他受用義。《觀念法門》（三十七）雲：『即如《般舟三昧經》說：佛告跋陀和菩薩，於是念佛三昧中，有四事供養：飲食、衣服、臥具、藥湯，助其歡喜，過去諸佛持是念彌陀三昧，四事助歡喜皆得成佛，現在十方諸佛乃至未來諸佛亦持是念佛三昧，四事助歡喜皆得作佛。』（文）由之，過去諸佛皆依彌陀成正覺，則久遠彌陀具他受用化他大悲也明矣。又《法事贊》雲『彌陀妙果號曰無上涅槃』，又雲『極樂無為涅槃界』，（文）是乃十劫彌陀自受用義也。然則久近並自他不分，三身相即圓融無礙，不可思議佛身佛土，而全本垂迹，即周遍法界身土而現西方身土，現西方身土是一時赴今日機緣，顯久成誓願，使至心信樂者速契久成內證。在西方妙土周遊蓮華藏世界，皆是十劫正覺之所令然也。」（已上《渧記》）</p>
            <p>《要解》雲：「凡曆十劫者，『凡』字甚有旨可味，凡者明不限十劫也。」《會疏》：「實不可數，今立大數赴眾機，故雲『凡』等。」此二師欲直就此文明久遠義，恐非此文意也。</p>
            <p>《義記》：「凡者大凡，是赴機說明矣。」此似解「凡」為釋迦赴機之方便說，恐未可也。又雲：「一乘法義十世融通，時因陀羅故，十劫即久遠，久遠即十劫」者，約佛德可也，非是今文說十劫之意也。又雲：「然標久遠顯其古成本覺之義說十劫者，示其始成成道之迹，淨土門意從深至淺，無義為義，無要為要，故經就迹說十劫矣。聖道極于智慧，故《法華》顯本開迹說之；淨土門意還於愚癡，故從本示迹談之，其實同時，非久非近，思之云云。」判二門教意者是也，約本覺、始覺者可恠哉！</p>
            <p>梵響：「凡曆十劫舉其滿數，乃至然十是滿數，大含稱揚，大劫為正，契時赴機，初會聖眾猶非算數，況經十劫乎！往生是時，大眾須可信受願生也。」引《莊嚴經》，「與今『凡曆』共含赴機，但非通途赴機，是不可思議赴機也。」（文）十劫為滿數，則實為無量劫意，故雲「不可思議赴機」。大劫為正雲，若爾，今經說十劫者釋迦方便說，實經無量劫，故舉滿數。此義甚非也。</p>
            <p>《略箋》「十大劫亦是一期赴機之說，究極而言，成佛已來亦應無量」者，此亦為釋迦方便赴機之十劫，未詳也。</p>
            <p>《貫思義》雲：「當家依單十劫再往譚久遠者，是為十劫一往淺近之說，而再往深趣在久遠說意乎，若爾，背淨土門建立佛意了，久遠實成阿彌陀佛赴今日凡機而十劫成覺，是所以為今日凡夫建立指方立相法門也，若不爾，今日凡夫何由得信淨土法門也。五劫思惟，永劫修行，實功成正覺，非九劫，非十一劫，只是十劫也，今日凡夫聞此實事，立信於淨土，則以十劫成覺為要，是以三經顯文唯就十劫彌陀而述淨土法要，未曾顯說久遠實成，實三經所說甚妙，何得言一往淺近之說也。次論佛身就本迹二門差別言之，恐違今家法相。」</p>
            <p>二別明國土功德有五：一標寶地總說，二舉主德顯示，三廣列諸莊嚴，四結顯國名，五約人顯土。初總說中亦三：一明感報之勝，二明離穢之相，三問答重顯。初感報之勝者：</p>
            <p>其佛國土.自然七寶.金銀.瑠璃.珊瑚.琥珀.硨磲.碼碯合成為地.恢廓曠蕩.不可限極.悉相雜廁.轉相入間.光赫焜耀.微妙奇麗.清淨莊嚴.超踰十方.一切世界眾寶中精.其寶猶如第六天寶.</p>
            <p>此初，總說土德，明感報之勝。《定善義》、《寶地觀疏》雲：「此由彌陀因行周備，致使感報圓明。」（文）科目本於此。</p>
            <p>《唐》、《宋》兩本缺此段。《覺經》一（十五）雲：「其國地皆自然七寶，其一寶者名白銀，二寶者名黃金，三寶者水精，四寶者琉璃，五寶者珊瑚，六寶者虎珀，七寶者硨磲，是為其七寶，皆以自共為地，曠蕩甚大無極，皆自相參轉相入中，各自焜煌參光（明，《吳》）極明，自然軟（好，《吳》）甚，姝好無比，如其七寶地，諸八方上下眾寶中精，都（味，《吳》）自然合會，共（其，《吳》）化生耳，其寶（皆，《吳》）比如第六天上之七寶也。」（文）《吳譯》同之。</p>
            <p>淨影雲：「第四段中，先明所有，『又其國土』下彰其所辨，所有中，『自然寶成』明其體相，『恢廓廣蕩』明其量相，『悉相雜』等明莊嚴相。」（文）《會疏》全依之。</p>
            <p>「其佛國土」者（其餘世界名曰安樂）承上總標。</p>
            <p>「自然七寶合成為地」者明寶地體，「自然」即法爾之義。《華嚴》雲：「文殊法常然，法王唯一法」等，彰全法性修起願力自然德。《論》曰：「備諸珍寶性，具足妙莊嚴。」（文）此珍寶顯現性德，故非世所有，故雲「自然七寶」也。</p>
            <p>「七寶」者，諸經異說，如《法華祥疏》十二明。（《三經音義》所引）《略箋》雲：「娑婆尚有三種優劣，況淨土妙寶乎！」《大論》曰：「寶有三種，有人寶、天寶、菩薩寶。人寶力少，唯有清淨光色，除毒除鬼，亦除饑渴、寒熱種種苦事；天寶亦大亦勝，常隨逐天身，可使令，可共語，輕而不重；菩薩寶勝於天寶，能兼有人寶、天寶事，又能令一切眾生知死此生彼因緣本末，乃至能出種種法音，若為首飾寶冠，則雨十方無量世界諸佛上幢旛、華蓋種種供養之具，又雨衣被、臥具生活之物，隨眾生所須，皆悉雨之，給施眾生。」（文）</p>
            <p>《小經貝本》：…素……羅拏，金也，《雜名》雲：……，金也，又妙色也，…，妙也，……色也，或雲生色。《瑜伽論》中，生色可染，生色者是金也。</p>
            <p>…嚕…比耶，銀也，《雜名》雲：……銀也，……翻雲可染。《四分律名義標釋》雲：「外國喚金為生，稱銀為像。金生色，本自黃，故雲『生』。像，似也，謂銀可以染色似金，故雲『像』。」《沙彌別行篇》雲：「僧祗善見雲生色似色。」《大論》（第十）雲：「金出山石沙赤銅中，（《說文》雲：「金，五色金也，黃金為之長，久埋不生衣，百陶不輕革不違。）銀出燒石。」（《爾雅》：「白金謂之銀。」）</p>
            <p>梵…吠…瑠…璃耶，吠或作毗，璃或作琉，或作流，或單稱「瑠璃」，略「吠」字，並隨譯人意，此翻「青色寶」，亦雲「不遠山」，謂西域有山，去波羅奈城不遠，山出此寶，因以為名。或雲紺瑠璃，紺者，青而含赤色。余如《應音》二十四、《苑音》等。</p>
            <p>梵…蘇頗…胝…迦。《雜名》雲：……頗梨也。《法華音訓》：「頗胝迦，此雲水精，又雲水玉，或雲白珠。」《大智度論》中，此寶出山石窟中，一雲過千年冰化為之，《慧苑音義》雲：「窣波致迦甚少，似此方水精，然有赤有白者也。」</p>
            <p>《苑音》二（十二）：「梵本正雲缽羅摩禍羅，謂寶樹之名，其樹身幹枝條葉皆紅色。又按，《說文》雲：『珊瑚赤生之於海，或出山中。』《大論》曰：『珊瑚出海中石樹。』」（文）《會疏》七寶釋依《名義》，然梵缽攞娑福羅，此雲珊瑚者，「婆福」二字應作「婆禍」，恐寫誤。</p>
            <p>琥珀者，《應音》七（十三）雲虎魄。《廣雅》殊名。《漢書》：罽賓國有虎魄。《案慱物志》雲：「松脂入地千年化為伏苓，伏苓千年化為虎魄。一名紅珠。」《廣志》雲：「虎魄生地中，其上及旁不生草木，深者八九尺，大如斛，削去上皮，中成虎魄，有汁，初如桃膠，凝堅乃成，其方人用以為蜜也。」《略箋》引《應音》二十二（十九）：「阿濕摩揭婆，此雲石藏，或是虎魄文」者謬，《應音》本誤矣。</p>
            <p>碼腦者，《小經》雲「馬腦」。揭波者，腦也，藤也，若言「阿濕摩揭波」，此雲「石藏」。按：此寶出白石中，故應名「石藏寶」，古來以馬聲濫石，藏聲濫腦，故謬雲「馬腦」。（文）石也。馬腦梵言「謨薩羅揭婆」等者恐誤也。</p>
            <p>硨磲，《小經》「硨磲」也。或雲「杵藏」，或雲「紺色寶」也。硨磲，梵音正雲「牟婆羅揭婆」，此雲勝也，藏也，舊名為「硨磲」者所未詳。《法華音》曰：「牟婆洛揭婆，此雲車渠，微有青白間色也。」《應音》二初誤矣，《略箋》引者更誤也。西明《深密疏》曰：「牟娑洛揭拉婆者，舊雲硨磲。」真諦釋雲「是紺色寶。」《翻名義》三（三十八）曰：「或牟呼婆羯落婆，此雲青白色寶，今名硨磲。」《尚書太傳》雲：「大貝如車之渠，渠謂車輞，其狀類之，故名渠，渠，魁也，後人字加玉石。」（文）按：車渠本是梵語，恐商佉之轉聲。《大日疏》十二曰：「車渠，或雲商佉，即是寶貝也，其色潔白第一。」《本草》十六曰：「釋名海扇。」《案韻》會雲：「車渠，海中大貝也，背上壟文如車輪之渠，故名車溝曰渠云云。」</p>
            <p>「七寶合成為地」者，彰法藏因位諸善之感報。</p>
            <p>太祖雲：「《大經》說七寶為地，若此娑婆俗，即以七寶為殊勝寶，是故佛欲順其樂欲，令眾生生欲心，故為此說也。《觀經》中說瑠璃地者，此經又勸眾生觀想，欲以水觀為地觀前方便，故說瑠璃地，以是水相似彼平地，複似瑠璃故也。《小經》說『黃金為地』者，七寶之中黃金第一故，此亦順樂欲耳。」（梵響所引）</p>
            <p>義寂雲：「《佛地論》雲：『就此所重且說七寶，其實淨土無量妙寶以綺飾莊嚴。』（文）第三十二願（國土嚴飾）雲：『國中所有一切萬物，皆以無量雜寶、百千種香而共合成，嚴飾奇妙，超諸人天。』（文）蓋是此願成就之相也。」</p>
            <p>「恢廓曠蕩，不可限極」者，恢（苦灰切）大也，廓亦大地。曠，《苑音》二（十二）：河上公注《老子》曰：曠，廣大也，蕩蕩大也。《語》雲：蕩蕩乎民無能名焉。又蕩蕩廣平貌，此乃究竟如虛空，廣大無邊際，量功德之相也。</p>
            <p>「悉相雜廁，轉相入間」者，廁，雜也。（《琳音》）《廣雅》：廁，間也，間亦雜也。一一莊嚴，一寶中相入無量寶，互相參間錯相入，具無邊光色也，此明莊嚴之相。</p>
            <p>「光赫焜耀」者，明眾寶光色。憬興雲：「赫，《切韻》：赤也。《毛詩》雲赫赫師尹，《注》雲：赫赫，盛貌也。焜（明本切）：《切韻》：火光也，又作煜，盛也，曜也，即妙色德成，故雲『無垢光焰熾，明淨曜世間』。」（文）</p>
            <p>窮微極妙，奇特美麗，故雲「微妙奇麗」也，此乃無量光明土相也。然《觀經》分地上、地下莊嚴，今經不說地下莊嚴，此彰無表裏隱顯也。</p>
            <p>「清淨莊嚴，超踰十方」者，於二百一十億諸佛國中，選擇其善妙莊嚴，故超過諸佛國也。</p>
            <p>「一切世界眾寶中精」者，小補謂會凡物之純至曰「精」，於眾寶中最精美者，雲「超諸佛剎最為精」者，此之謂乎。</p>
            <p>「其寶猶如第六天寶」者，既超踰十方諸佛國，豈類同于他化自在天寶乎！近示一切樂事自然現前而已，故《吳譯》雲「欲有所得，即自然在前，所不用者，即自然去，比如第六天上自然之物。」（文）</p>
            <p>二明離穢之相中三：初明無高下，次明無苦難，後明無四時。初無高下者：</p>
            <p>又其國土無須彌山.及金剛鐵圍一切諸山.亦無大海.小海.溪渠.井穀.佛神力故.欲見則現.</p>
            <p>諸山之高上，海穀之深下，皆是穢土高下之感報，彼土佛心平等所感，故無此高下穢相，寶地平等之相也。</p>
            <p>《唐譯》雲（一初）：「複次阿難！彼極樂界無諸黑山、鐵圍山、大鐵圍山、妙高山等。」（此文在於寶樹之後）</p>
            <p>《漢本》雲：「其國中無有須彌山，其日月星辰、第一四天王、第二忉利天皆在虛空中，其國土無有大海水，亦無小海水，無江河恒水也，亦無山林溪穀，無有幽冥之處。」（文）《吳譯》同之。</p>
            <p>《宋譯》中雲：「複次阿難！彼佛國土，清淨嚴飾，寬廣平正，無有丘陵、坈坎、荊棘、沙礫、土石等山，黑山、雪山、寶山、須彌山、鐵圍山，唯以黃金為地。」（在於寶樹樹後）</p>
            <p>「須彌山」者，如《略箋》引《俱舍》等。</p>
            <p>「金剛鐵圍」者，《箋》：「七金山（持雙等）名『金剛』，金所成故。九大山外有輪圍，名『鐵圍山』。金剛、鐵圍是二大山也。」《會疏》亦同之。有說下卷「金剛圍山」即鐵圍山也，或稱金剛山，或稱輪圍。</p>
            <p>《應音》二十四（十一）曰：「輪圍，梵言『柘迦羅』，此雲『輪山』，舊雲『鐵圍』，圍即輪義，本無『鐵』名，譯人義立耳。」</p>
            <p>《苑音》二（十八）曰：「斫迦羅山，正雲『拘羯羅』，此曰『輪圍山』也。」</p>
            <p>《長阿含》曰：「八方天下外複有大海，海外複有大金剛山，山外複有山，亦名『金剛』，二山中間日月神天威光並不照。」</p>
            <p>《起世經》雲：「諸餘大山及須彌山王之外別有一山，名『斫迦羅』，高六百八十由旬，彌密牢固，金剛所成，難可破壞，此鐵圍山外複有一重大鐵圍山，兩山之間極大黑暗，無有光明。」</p>
            <p>《華嚴》四曰：「蓮華藏莊嚴世界海邊有金剛圍山，周匝圍繞。」古今分金剛、鐵圍為二者不允。（已上《三經音義》）此說大好矣。</p>
            <p>「大海小海」者如《箋》。</p>
            <p>「溪渠」者，《琳音》十一（八右）曰：啟奚反，《廣雅》：谿，穀也，《說文》水澍川也，或作溪。渠，《說文》：水所居也，從水巨聲。《廣韻》：溝渠。</p>
            <p>井者，以瓶甕汲水曰「井」。《釋名》：清也，泉清潔者，易傳通也。穀，《麟音》七（十三）：古鹿切，《玉篇》：山谷也。</p>
            <p>「佛神力故」等者，望西雲：「問：三十一願長時照見十方淨穢，彼穢土中有須彌等，何故今雲『欲見則現』？答：彼則影現，譬如鏡像，今是體現，譬如化鳥，機欲異故聖應亦別，不可混亂。」（文）</p>
            <p>《義記》雲：「望西妄會差異，不可，謂是彼國土淨華藏法界宛然顯現此則處處即現，隨意即名具之無盡者哉，何言以影及體現乎！此土既觀一色一香皆現三千，淨國妙土豈不現乎！」（文）</p>
            <p>上卅一願及今文並是直顯現其體，而非有體影別，彼亦隨順凡情而言，則穢土隨望而現焉，是乃與今文「欲見則現」同而已，望西答釋未詳也。若約佛德，則淨穢差別全是蓮華藏界，故無時不現，何論欲不之差乎！《義記》唯約佛德之一邊故，不順「欲見則現」文相，亦不穩也。</p>
            <p>《要解》雲：「淨土無須彌山者表果海平等，欲見則現者，明性具惡也，淨具穢之證，不具何現。」（文）今謂：此顯淨具穢之義，淨穢之性常相即故，欲見則即淨而現穢，佛神力故見之，此句在於此，貫下。</p>
            <p>次明無苦難：</p>
            <p>亦無地獄.餓鬼.畜生.諸難之趣.</p>
            <p>《唐譯》雲：「無有地獄、畜生及琰魔王界。」（成佛久近之後）</p>
            <p>《漢本》雲：「其國七寶地皆平正，無有泥犁、禽獸、餓鬼、蜎飛蠕動之類，無阿須倫諸龍鬼神也。」《吳本》亦同之。</p>
            <p>《宋譯》聖眾無量次說雲：「又彼佛國土，大富無量，唯受快樂，無有眾苦，無地獄、餓鬼、畜生、焰魔羅界及八難之報，唯有清淨菩薩及聲聞之眾。」（文）</p>
            <p>上明無依報之穢相，今明無正報之穢惡，其穢惡報即八難處也。今諸難者八難處是也，無三惡、諸難者總別並舉也。《會疏》八難處有二說，初說好，後說則別途之義也。「佛神力故欲見則現」句通此，可見。如觀音光中現五道，淨土聖眾大悲心常緣苦之眾生故。</p>
            <p>後明無四時：</p>
            <p>亦無四時.春秋冬夏.不寒不熱.常和調適.</p>
            <p>《漢本》一（十六）雲：「終無有大（天，《吳》）雨時，亦無春夏秋冬也，亦無有大寒，亦不大熱，常和調中適，甚快善無比。」（文）《吳譯》同之。《唐》、《宋》兩譯無此段，但《唐》下（五）「亦無日月晝夜之像」、《宋》中（十一）「彼佛國佛土無其黑暗，無其星曜，無其月，無其晝夜」等，與今文相似。又《覺經》三（初）「無日月年劫文」亦與此相似，如《會疏》引。</p>
            <p>彼國菩薩智慧清淨業之所成，大慈善根之所建，而非陰陽和合之處，故無四時轉變，無四時故無有寒熱，無寒熱故心常溫和調柔適悅，好稱人心，故雲「常和調適」。然欲冷則冷到，欲暖則暖到，「欲見則現文」亦貫之。如《會疏》：上離穢相三段中，初地相平等為本，後二文乘「無須彌山」來。</p>
            <p>三問答重顯有五：一阿難問，二佛反質，三阿難答，四如來准說，五顯問意。一阿難問者：</p>
            <p>爾時.阿難白佛言.世尊.若彼國土無須彌山.其四天王及忉利天依何而住.</p>
            <p>《唐譯》下（初明無諸山之次文）雲：「阿難白佛言：世尊，其四天王天、三十三天既無諸山，依何而住？」（文）</p>
            <p>《漢本》三（四明二大士作佛文次）雲：「阿難長跪叉手問佛言：佛說（《吳本》無）無量清淨佛（阿彌陀，《吳本》）國中無有須彌山者，其第一四天王天、第二忉利天皆依因何等住止乎？願欲聞之。」（文）《吳》同之。</p>
            <p>《宋譯》中（九）：「爾時，阿難聞是語（無諸山語）已，白世尊言：四天王天、忉利天依須彌山王住，夜摩天等當依何住？」（文）</p>
            <p>《會疏》明建立淨土相有三問答：一定時處，二定成道久近，三定所依。三重問答安立淨土義趣炳然可見。《渧記》從之，更言：「順文連接屬略明佛土相之科，亦得矣。而今推求經意，今此問答非唯明四王、忉利二天所依，克實則總問答淨土所依，而若不爾者，上來不說有四王、忉利等，何由阿難孤然起此問乎！云云」</p>
            <p>今謂：文承接不然，此問寶地總說文，言無須彌山，不說無四王、忉利天，因此阿難發此問，以顯安樂國土不可思議德也。此問意四王、忉利二天地居而住妙高半腹（四王）及頂，（三十三天）若無須彌，則此二天依何而得住也，斯乃准此土凡情，為將來發此問也。上文不說無天，說有地，有地則必有天，淨土既有地，豈無天乎，故有此問也。四天王、忉利者如《音義》及《略箋》。</p>
            <p>二佛反質：</p>
            <p>佛語阿難.第三焰天乃至色究竟天皆依何住.</p>
            <p>《唐譯》雲：「佛告阿難：于汝意雲何？妙高已上有夜摩天，乃至他化自在天，及色界諸天等依何而住？」（文）</p>
            <p>《漢本》三（四）雲：「佛告阿難：若有疑意於佛所耶？乃至佛智慧終不可鬥量盡也。阿難聞佛言，則大恐怖，衣毛皆起。阿難白佛言：我不敢有疑意於佛所，所以問佛者，他方佛國皆有須彌山，其第一四王天、第二忉利天皆依因之住止，我恐佛般泥日（洹，《吳》）後，儻有諸天人民四部弟子來問我，無量清淨佛（阿彌陀，《吳》）國何以獨無須彌山，其第一四王天、第二忉利天皆依因何等依止乎？我當應答之，今我不問佛者，佛去後我當持何等語答報之乎？獨佛自知之耳，（爾，《吳》）其餘人無有能為解之者，以是故問佛耳。佛言：阿難！若言是也（《吳本》四字無）第（《吳本》「第」上有「是」字）三焰天、第四兜率天，上至第七梵天，皆依因何等住止乎？」（文）《吳譯》同之。</p>
            <p>《宋譯》雲：「佛告阿難：夜摩、兜率乃至色、無色界一切諸天，皆依空界而住。」（文）</p>
            <p>阿難由地居天問依何住，佛就空居天反質雲第三天已上皆依何住，意謂若以無須彌，四王、忉利可無所依者，第三天已上皆是不依須彌，將何依而住耶，此乃佛轉為顯行業不可思議，假有此反質，非謂實彼土有焰天等。諸師依此等文以為三界所攝，如嘉祥《玄論》第五、《迦才論》上卷等。《群疑論》雲：「假安立說為淨居天等，非實即是欲色界也。」（文）炎天、色究竟天如《略箋》及《音義》。</p>
            <p>三阿難答：</p>
            <p>阿難白佛.行業果報不可思議.</p>
            <p>《唐譯》雲：「阿難白佛言：世尊，不可思議業力所致。」（文）</p>
            <p>《漢本》雲：「阿難言：是諸天皆自然在虛空中住止，無所依因也。」（文）</p>
            <p>《吳本》雲：「乃至（爾前同《漢》）佛（《漢本》「佛」上有「佛言」二字）威神甚重，自然所欲作為，意欲有所作，為不豫計，是諸天尚在虛空中住止，何況佛威神尊重，欲有所作為耶。」（文）</p>
            <p>《宋譯》雲：「阿難白言：空界無礙，雲何依住，業因果報不可思議。」謂依所修之業因，而能感空居之果報，所謂業力不可思議也。</p>
            <p>神智釋炎天已上雲：「良由因修定力，故使果報居空，欲界尚爾，況色界乎！」（《略箋》）《大集經》曰：「眾生之行不可思議，眾生境界（所依境）不可思議。」（文）異熟業因能感異熟果報，三賢十聖其理不可測，故業與報不可思議。</p>
            <p>四如來正決其問：</p>
            <p>佛語阿難.行業果報不可思議.諸佛世界亦不可思議.其諸眾生功德善力.住行業之地.故能爾耳.</p>
            <p>《唐譯》雲：「佛語阿難：不可思議業汝可知耶？答言：不也。」（不也者，業力不可思議我不可知也）</p>
            <p>《宋譯》雲：「佛告阿難：汝身果報亦不可思議，眾生業報亦不可思議，諸佛聖力不可思議。」（文）《漢》、《吳》兩本此段難解。</p>
            <p>此乃如來准阿難之答顯實義，此土行業果報尚不可思議，況諸佛世界行業果報豈可思議耶！此文通約諸佛，別標彌陀國土不可思議，故《論注》曰：「不可思議力者，總指彼佛國土十七種莊嚴功德力，不可得思議也，諸經統言有五種不可思議，乃至此中佛土不可思議，有二種力：一者業力，謂法藏菩薩出世善根大願業力所成。二者正覺阿彌陀法王善住持力所攝。此不可思議等。」凡三界安立不可思議由眾生業力果報不可思議，安養國土不可思議亦如是，由法藏菩薩大願業力（行業不可思議）及阿彌陀法王善住持力，（果報不可思議）十七種國土功德悉成不可思議力，分二力者全本此。</p>
            <p>「其諸眾生功德善力，住行業之地」者，行業之地，「地」猶言處，謂彼佛國是法藏菩薩曠劫所修行業所感之處，其能居眾生亦莫不由彼佛大願業力，故雲以功德善力住其處。</p>
            <p>「故能爾耳」者，法喜願力不思議，能令諸眾生住彌陀果報之處，故爾耳。</p>
            <p>《觀念法門》（十七右）雲：「又此經上卷雲：若有眾生，得生西方無量壽佛國者，（生行業之地也）皆乘彌陀佛大願等業力為增上緣。（功德善力）即為證也，亦攝生增上緣。」（文）正彌此經而證攝生增上緣，明知眾生功德善力生行業之地者，由彌陀大願業力為增上緣。淨祖「乘阿彌陀業力為增上緣」之職而依此文。</p>
            <p>五阿難顯問意：</p>
            <p>阿難白佛.我不疑此法.但為將來眾生.欲除其疑惑.故問斯義.</p>
            <p>阿難元是還相出門菩薩，豈有斯疑耶！但為未來凡夫預排其疑關，為未來世之典於此為證，學者思之。</p>
            <p>上來國土功德有五中，總說寶地三段文畢。</p>
            
            <!-- " " " " " " " " " " " " " " " " " " " " -->

            <h1>第十一卷起，以下開始文字檔有誤！</h1>

            <h5>佛說無量壽經甄解(十一)</h5>
            <p>別明國土功德中有五：上標寶地總說竟。自下第二舉土德顯示三：一、明光明無量有三：初、總歎；二、別辨；三、結難。（佛言我說已下）初總歎者：</p>
            <p class="originText">佛告阿難！無量壽佛，威神光明，最尊第一，諸佛光明，所不能及。</p>
            <p>《漢本》雲：「佛言阿彌陀，光明最尊，第一無比，諸佛光明，皆不及也。」《吳本》亦同。</p>
            <p>《唐譯》雲：「阿難彼佛光明，普照佛剎，無量無數，不可思議。」（文）</p>
            <p>《會疏》科雲：「正明『本願成就』相中，第一、攝法身中、明「光明」壽命，願成就（云云）。」</p>
            <p>此依淨影。</p>
            <p>自下別明，所成中。初先明佛光相，後顯壽命（云云）。正依之，《渧記》亦從此，依正分明分科。</p>
            <p>《嘉祥疏》雲：「無量壽佛，威神光明已下，廣明果有二，一光明果，二壽命果，後又其國土下，明淨土果，諸家皆正報、依報，次第明。</p>
            <p>依今家意不然，《真佛土卷》，引光壽無量，因願成就，明真佛土。故知「光壽」兩願，為真佛土之體，此乃經文於，依報中間，明光壽二願成就故。</p>
            <p>是以今科，以光壽文，屬國德。舉「主德」，顯示「國德」此意也。</p>
            <p>初光明無量中，此文初總歎也，無量壽是體，威神光明是相，無為法身即壽也，真實智慧為光明，全體而相，用在其中焉。</p>
            <p>威神之言，顯示果上之義，對本願力故，言「威神」力故。</p>
            <p>問：「諸佛所證，平等是一，何雲，最尊第一乎？」</p>
            <p>有說雲：「因『願別』故『果德』不同，是以《覺經》（云云）。」（《會疏》）此全用望西。</p>
            <p>有破雲：「此之二說，為他受用報，故未盡諸佛光明，所不能及文意也。」</p>
            <p>今私謂，最尊第一等者，彌陀圓佛光明，色心不二，身智相即，是乃即法性法身之方便法身，自他本婦，融即無礙，不可思議佛身故，實非諸佛「他受用」以下光明，之所能及也。始分別二身，則法性法身，當他家自受用。</p>
            <p>故約此邊，則以周遍法界，之智（無量光智）證，周遍法界之理，（無量壽理）理智冥合，是乃無量壽，無量光，彌陀名義也。</p>
            <p>方便法身，乃當他家「他受用」，故約此邊則「壽命」身光，以三世常住，壽命約「十方遍照光明」，利益三世十方眾生，能使眾生，得壽光無量之身，此乃無量光壽，彌陀名義也。</p>
            <p>姑分別「二身」名義，雖如此，全「法性法身」即「方便法身」。</p>
            <p>全方便法身，即法性法身故，光明亦如是，全周遍法界，智光即遍照，十方身光。色心不二，光明故，稱最尊第一而已。若不然則，雖曰照恒沙佛剎，而必有限量也，諸佛他受用光照恒沙剎，亦有限量。</p>
            <p>故次下文雲：「乃照東方恒沙佛剎，南西北方，四維上下，亦複如是。」</p>
            <p>今彌陀光明「二受不分」光明，故無有限量，其以色光，之不可限量，盡十方無礙，可知其即周遍法界智光而已。</p>
            <p>然則今此最尊第一，等文亦足以，證二受不分佛身（云云）。（《渧記》今評雲：「以二受不分解，最尊第一文，恐鑿矣，若如義者，對諸佛自受用『光明』則為非所不能及乎。」）</p>
            <p>又對《華嚴》等，二受相，即圓佛，則最尊第一之義，可不成。</p>
            <p>雖自設問答，而於「義」未詳也。</p>
            <p>師說雲：「法性法身，諸佛平等，而彌陀別成方便法身。」</p>
            <p>此之二種相，即妙法身諸佛之所不共，故曰最尊第一也。</p>
            <p>今謂，了惠、峻公所言，順經釋意，《覺經》文即以因願「各別」示最尊義，宗家所謂，以「因願」來求，非無差別等，是為「別意」。</p>
            <p>諸佛果海平等，何諍勝劣，但以「別願」不共攝化無邊，為最尊第一。</p>
            <p>鸞師之無對光贊，亦此意也。</p>
            <p>然《唐譯》前段，略標依正，次明「光壽」兩成，其光明段亦略，《宋譯》但舉光明攝壽德，例知論意，其光明亦至略也。今經特具說，故真土卷廣引，但略諸佛有量文耳，次但引《唐譯》十二光文，如漢、吳經，願後次先明光明，次結世王「聞願」益，至下卷「光壽」並為「國德」。</p>
            <p>其于光明，亦具說之，故真土卷具引以助魏譯，是故可對考漢、吳兩譯，而知經意也。</p>
            <p>二、別辨亦二：初、比校顯勝；二、廣明所歎。</p>
            <p>初中亦二：一舉諸佛有量光明。</p>
            <p>或有佛光，照百佛世界，或千佛世界，取要言之，乃照東方，恒沙佛剎，南西北方，四維上下，亦複如是，或有佛光，照於七尺，或照一由旬，二三四五由旬，如是轉倍，乃至照於一佛剎土。</p>
            <p>《唐譯》雲：「光照東方，如恒沙等國土，南西北方，四維上下，亦複如是，唯除諸佛本願，威神所加，悉皆照燭，是諸佛光，或有加一尋者，或有加一由旬，乃至億那由他，百千由旬光者，或普照佛剎者。」（有雲：「初至悉皆照燭為述今佛光明。」是諸佛已下舉諸佛應身光與今經不同。</p>
            <p>今謂不然與今經同舉諸佛有量光明。何以言之？《真佛土卷》不引彼文，與今經諸佛有量光同故。</p>
            <p>其彌陀光明次上雲彼佛光明普照無量無數不可思議。</p>
            <p>故知光照四方文決定諸佛光明也。）</p>
            <p>吳譯雲：「八方上下，無央數諸佛中，有佛頂中。」</p>
            <p>《漢本》作項中，下效之）</p>
            <p>光明照七丈，有佛頂中，光明照一裏，（乃至）有佛頂中，光明照二百萬佛國，佛言諸八方上下，無央數佛頂中，光明所照，皆如是也，阿彌陀佛，頂中光明，所照千萬佛國，所以諸佛，光明所照，有近遠者何！</p>
            <p>本其前世宿命，「求道」。為菩薩時，所願功德，各自有大小，至其然後，作佛時，各自得之，是故令光明，轉不同等，諸佛威神，同等耳。「自在」意所欲作為，不豫計。（文）</p>
            <p>《漢本》同之。</p>
            <p>唯頂作項耳。（漢、吳兩本為，頂中光明。比校諸佛，今經《唐譯》作總身光，比較顯勝。）</p>
            <p>《宋譯》雲：「複次阿難彼佛無量壽，若化圓光，或一由旬，二由旬、三由旬、或百由旬、或千由旬、百千由旬，或俱胝那由他，百千由旬，乃至夾滿無量、無邊、無數佛剎。」（此為彌陀光明，不說諸佛光明。）</p>
            <p>諸譯雖不同，而比校「顯勝」是一也。</p>
            <p>望西雲：「照百等者，諸師不同。」</p>
            <p>淨影意，從諸佛光明，下至剎土，舉諸「佛劣」。是故下顯彌陀勝（法位同之）。</p>
            <p>義寂意從或有下至，如是者明彌陀佛，圓光之勝，彌陀現身，大小異故，置或言也，從或有下，至「剎土」者，舉于餘佛圓光之劣，是故下依「光」立名（云云）。</p>
            <p>今用淨影。</p>
            <p>經文標釋，順《覺經》及大阿故。（已下）</p>
            <p>諸家皆從淨影用「舉劣顯勝」科。</p>
            <p>義寂初文為彌陀「圓光」不同者，未詳，彼為彌陀應身故，然今不可從。</p>
            <p>義記雲：「真土卷所引，乃至或有等文，可知。」</p>
            <p>若論「化身」光則如寂，故於真不出等。</p>
            <p>此從義寂為彌陀化身，圓光者「非」也。</p>
            <p>真土卷所略者，非「化身」故略之。諸佛有量光明，故略而已。</p>
            <p>《會疏》雲：「照百佛剎等『報身』佛量。照于七尺等『應身』佛量。」（云云）</p>
            <p>《渧記》從此，今謂不然，諸佛有量中有「二」。</p>
            <p>初照百佛世界等者，現起光亦名「神通光」，後照於七尺已下，示「常光」，俱是應身光明也。</p>
            <p>何故舉彼「應身」對此「報身」耶？</p>
            <p>解雲：「此近就『人天』所知以耳。」</p>
            <p>何如第六天寶滅盡三昧等。理實超踰十方諸佛，其義在十二光文明著，思而可解。</p>
            <p>初現起光中，照東方恒沙佛剎等者，大品經雲：「從是諸光，出大光明，遍照三千，大千世界，從三千大千世界，遍照東方，如恒沙等諸世界，南西北方，四維上下，亦複如是。」</p>
            <p>大論七（廿三）雲：「複次！是光明佛力故，通至十方，譬如強弓遣箭，隨所向至。」</p>
            <p>問曰：「何以先照東方，南西北後？」</p>
            <p>答雲：「以日出東方為上故，佛隨眾生意，先照東方。複次有一難，若先照南方，當言何以不先照東西北方，若先照西方，北方亦然。」</p>
            <p>問雲：「光明幾時當滅？」</p>
            <p>答曰：「佛用神力，欲住便住，舍神力便滅，佛光如燈，神力如脂，若佛不舍神力，光不滅也。」（文）</p>
            <p>神通光之相，可以見矣。</p>
            <p>後或有照於，七尺等，約「常光」。</p>
            <p>釋迦應身，一丈光明名「常光」，十寸為尺，七尺為尋，今常光一尋，故七尺為初。</p>
            <p>大論八初問曰：「雲何為常光？」</p>
            <p>答雲：「佛身四邊，各一丈光明，菩薩生便有此，是卅二相之一，名為丈光相。」</p>
            <p>問曰：「佛何以故，常光一丈，而不多？」</p>
            <p>答曰：「一切諸佛，常光無量，常照十方世界，釋迦牟尼佛神通身光無量，（乃至）但於五濁世，為眾生少德少智故，受一丈光明，若受多光，今眾生薄福鈍根，目不堪見其明等。」（文）</p>
            <p>吳譯自七丈，至二百萬佛國，倍增廣說。</p>
            <p>又依《宋譯》或照一由旬等，皆亦為彌陀圓光，今按彌陀有「真化」二身，約其「化身」可准知諸佛，其「真報身」，諸佛光明，所不能及。</p>
            <p>如魏、唐文。</p>
            <p>二、顯彌陀無量光有二：初、列德號；二、歎德用。</p>
            <p>初德號者。</p>
            <p>是故！無量壽佛，號無量光佛，（乃至）超日月光佛。</p>
            <p>《唐譯》列十五光雲：「阿難以是義故，無量壽佛，複有異名，謂無量光、無邊光、無著光、無礙光、光照王端嚴光、愛光、喜光、可觀光、不思議光、無等光，不可稱量光，映蔽日光，映蔽月光，掩奪日月光。」（真土卷所引。）</p>
            <p>師說雲：「無著光當魏不斷光。」</p>
            <p>魏經雲：「讚歎彼佛無著無礙。」</p>
            <p>《唐譯》雲：「無礙無斷故，炎王光，光照王『端嚴光』當『清淨光』。端嚴是清淨義故，愛光喜光當『歡喜光』，歡喜愛樂義故。可觀光當『智慧光』。智慧可觀義故，不可思議光即『難思光』也。無等光當『無對』光，不可稱量即『無稱』光也。映蔽掩奪三即，當『超日月』光，映蔽掩奪，皆超過義故。」（全同梵響配釋。）</p>
            <p>《宋譯》說十三光，今此光明，名無量光，（一）無礙光，（三）常照光（九不斷）不空光，（二無邊）利益光，愛樂光，（六清淨）安穩光，（七歡喜）解脫光，（八智慧）無等光，（四無對）不思議光，（十難思）過日月光，（十二）奪一切世間光，（五炎王）無垢清淨光。（十一無稱）（文）</p>
            <p>唐宋雖有此不同，而不過十二光。</p>
            <p>漢、吳兩本，不別立光號，唯以多句讚歎耳。</p>
            <p>《吳本》雲：「佛稱譽阿彌陀佛『光明』極善，阿彌陀佛光明極善，善中明好甚快，無比，絕殊無極也，阿彌陀佛光明清潔無『瑕穢』無『缺減』也，阿彌陀佛光明，殊好勝於『日月』之明，百千億萬倍，諸佛光明中極明也，光明中之極好也，光明中之極雄傑也，光明中之快善也，諸佛中之王也，光明中之極尊也，光明中之最明無極也。（真土卷所引。）</p>
            <p>漢譯同之，梵本文廣，譯人意樂，互存具略耳。</p>
            <p>釋家中淨影以當相歎德（初三清淨、歡喜、智慧、不斷）寄對顯勝，（無對、炎王、難思、無稱、超日月光）二門，釋此十二句。</p>
            <p>憬興別作一解，如《真佛土卷》引望西贊彌陀偈，為本辨諸家同異可往見，今家《真佛土卷》引鸞師偈意，為十二光正釋，十二光和贊專用贊偈。</p>
            <p>《會疏》由此，全引贊偈，而不舉諸師異解，恐近于祖意乎。</p>
            <p>今略釋十二光名義，初無量光者，法華曰：「諸佛智慧甚深無量，全此根本智，而所顯現故。」</p>
            <p>又可，聚諸佛無量智慧之光明故，無邊光者，中道一實之光，離「有無」二邊故，無礙光者，從「佛凡」不二之正覺，而顯現故，又是色心無礙故，前二橫墜光體，此施「德用」於橫墜，此之三光，是十二願，成就光明也，無對光者，絕「對待」故。</p>
            <p>雲：「諸佛光明，所不能及故。」</p>
            <p>吳譯雲：「光明中之極尊是也。炎王光者，最尊第一，故稱王。」</p>
            <p>吳譯雲：「諸佛光中之王是也。」此之二光，卻彰「無邊光」，故《真佛土卷》（二十七丁）言「真佛」者，大經言：無邊光佛，無礙光佛，又言諸佛中之王也，光明中之極尊也。</p>
            <p>清淨光者，一道清淨之光，故偈雲：「道光明朗，自清淨，亦使他清淨，故雲『罪垢除』也，歡喜光者，佛心者『大慈悲』所起之光。</p>
            <p>故偈雲：「慈光遐被『施』安樂。智慧光者，破無明惑，而開慧眼故。</p>
            <p>此二卻彰『無礙』光『悲智』二德也。</p>
            <p>不斷光者，三世常恒之光，故此彰「無量光」。難思光者，二乘非所測，唯佛獨明瞭之光故。</p>
            <p>無稱光者，離心緣名字之相故，此之二光，顯初三「光體德」，不可思議，唯諸佛所歎。</p>
            <p>超日月光者，能照眾生「內闇」故超過日月，不能照內暗，此「總歎」前諸光也。</p>
            <p>《真佛土卷》引鸞師本偈，傍引憬興。</p>
            <p>今按和贊雲：「無礙光佛光者，清淨、歡喜、智慧光等，此且據憬興三善根，所起之三光，顯三垢消滅之義。」與鸞師意不同故，與前贊偈「和贊」勿混同矣。</p>
            <p>此之十二，互攝互具，謂之不可思議，又總括一切諸佛「光明」，名不可思議。</p>
            <p>具如十二光義，諸佛無十二光，故為劣，彌陀有此十二光，為最尊「第一」，是所以舉劣顯勝，于於此極矣。</p>
            <p>望西問：「此十二光，為是常光，將現起光？」</p>
            <p>答：「應是『常光』，以對余佛常光故，第十二願成就故。」</p>
            <p>二、明德用中二：初、明「人天蒙利」。二、明「三途」獲益。（若在已下）</p>
            <p>此初。</p>
            <p>其有眾生，遇斯光者，三垢消滅，身意柔幣，歡喜踴躍，善心生焉。</p>
            <p>諸家皆依淨影科雲：「初轉惡成善益，次脫苦與樂益。</p>
            <p>今不用，此光益蒙人天三塗，為經意故。改雲：「人天蒙利，三塗獲益也。」</p>
            <p>望西雲：「次歎光益中，亦有二：初明『現益』，次『壽終』，下明『當益』，初現益中，其有眾生等，先利『人天』，次『若在』下利『三塗』也。」</p>
            <p>此依禮贊引此文，而合「攝取不舍」之文，顯現當兩益之意。科為「現當益」。今謂「皆蒙解脫」文。</p>
            <p>吳譯文雲：「解脫憂苦，不可偏屬『往生』益，故今屬三塗獲益之文也。」初人天蒙利中。</p>
            <p>吳譯雲：「焰照諸無數，天下幽冥之處，皆常大明，所有人民，蜎飛幣動之類，莫不見阿彌陀佛光明也。見者莫不「慈心歡喜」者，世間諸有淫泆、瞋怒、愚癡者，見阿彌陀佛光明，莫不作善也。」（文）</p>
            <p>唐、宋兩本，僅明「德益」，如《會疏》引。</p>
            <p>其有眾生者，與下第十八願「成就文」，諸有眾生，通雖含「凡聖」，而約立願之本意，則指三毒「具足」之愚人，展轉五道之凡夫，或在人天，或在三塗，次文雲：「三垢此彰三毒，具足分齊也。遇斯光者，遇字與『論』遇無空過者，之遇同。」</p>
            <p>今家釋言，遇者信「本願力」也。（一多證文）斯光者，指前「十二光」也，遇斯十二光者，即「蒙攝取光益」曰：「遇斯光」，何以言之者，禮贊引此文，而合『攝取不舍』之文故。」</p>
            <p>然《會疏》、貫思、義記約「信前」光明者，非文正意。</p>
            <p>又違祖釋而已，三垢消滅等者，第三十三願成就，三垢者，漢、吳雲：「淫泆怒癡即三毒也。」</p>
            <p>要解雲：「天臺淨名疏，為三國垢，謂同居、方便、實報、三土垢，如次『見思』『塵沙』『無明』為三垢，彼文約佛明三垢消滅，今亦准例，非但三毒。」（文）</p>
            <p>望西三毒「漸薄」名為滅非斷惑，梵響亦約「機邊」煩惱微薄。（並未詳）。</p>
            <p>略箋「光明」能除、十方眾生「無明」黑闇，是三垢消滅之義也，此約「佛德冥益」。</p>
            <p>次引彼土光明文未可也。</p>
            <p>《渧記》雲：「他力信心行者，現為光明之所攝取。此時佛力冥益，消滅『見思』『塵沙』『無明』三惑，故雲「三垢」消滅，也，佛力冥益既如此矣。」</p>
            <p>是以行者「機邊」亦分得身意柔幣，聞此深法，念此佛慈，歡喜踴躍，隨分善心生焉。</p>
            <p>如此解者，為文之正意，此乃先師，己能雖破，無明闇解釋，今以霖師意合之，而設此釋而已。（已上）</p>
            <p>今謂，若論其遠「到彼」永拔生死根本，此何足疑，今明斯光「偏被」極惡凡夫，所言三垢消滅者，聞其名號「時至」，正覺嘉號，印現「極惡」凡夫心想中，垢穢不能穢，楚毒不能毒，故名為「消滅」。</p>
            <p>身意柔幣者，明「信心歡喜」之相也。漢、吳雲：「莫不慈心歡喜。慈謂慈愛，即愛樂也。」</p>
            <p>善心生焉者，漢、吳雲莫不「作善」。（文）</p>
            <p>了惠雲：「稱念己後『三毒』有微薄分，故三善漸生，心行即增，雲『善』生也。」。</p>
            <p>今謂「機策」耳。《會疏》雲：「言善心者，若約「諸行」「定散」諸善也。若約「本願」則真實信心也，今文明佛光攝取「利益」何關「定散」諸善也。</p>
            <p>義記雲：「善心者，如來善心，即信心也者，亦未詳。此由「信前」光明，激發「念佛」之心「信心」生焉，故作此解，未知信後「相續」也。</p>
            <p>《渧記》雲：「善心生焉者，法德之所『令然』，念佛行者，隨分有之，故無貪無嗔、無癡三善根心，自然得生，此乃佛光『冥益』能消『三垢』之所令然。」</p>
            <p>而于行者「機邊」亦隨分，見乎其端而已。</p>
            <p>今家未燈抄、禦消息等，對「信後機」</p>
            <p>之教誡，及蓮師法語，並示此旨而已。（文）</p>
            <p>今評雲：「約『信後』者，可然。用憬興三善根者，不然。若用憬興者，遇斯光唯局「清淨、歡喜、智慧三光，應不通十二光，經文何承前十二光，言遇斯光者，況彼與鸞師偈異。</p>
            <p>如上所辨，今謂，善心生，又雲「作善」明信後，念念相續之義，此之行者，念念不舍，即佛之念念不舍，此說念佛眾生，攝取不舍。</p>
            <p>其念佛眾生，何等眾生，謂廣通「九品」，而別指「下品極惡機」，故念佛眾生，至下三品而極矣，亦與此中意同矣。其攝取念佛者，正在此文故，善心生者，念念不舍之相可見。</p>
            <p>二、明三塗獲益</p>
            <p>若在三塗，勤苦之處，見此光明，皆得休息，無複苦惱，壽終之後，皆蒙解脫。</p>
            <p>《吳本》雲：「諸在泥犁，禽獸薛荔，拷掠勤苦之處，見阿彌陀佛光明至，皆休止不復治，死後莫不得解脫憂苦者。」</p>
            <p>《漢本》同之，唐宋略此文。</p>
            <p>三塗者，如音義，勤苦謂勤勞痛苦也，在三塗處，見此光者，其苦惱可鹹得休息。</p>
            <p>如觀經說；地獄猛火，化為清涼風，大哉「見光益」。</p>
            <p>問：「人間猶見光希，三塗眾生，豈橲得見乎？」</p>
            <p>答：「古人引心地觀經，成其義，是本黑穀引彼經，次引此，若在三塗文，而勸追修念佛巨益，不論三塗人視，與不視。」（如語燈七之四十三）</p>
            <p>望西雲：「但待『機熟』有此益耳。」</p>
            <p>然三塗見光，若蒙「總願」之光益者，只在餘緣，如道如法。若蒙「別願」之光益者，必由稱名「名義相即」，見光益，今正在「稱名」，此以「現見為見」之義。</p>
            <p>《會疏》雲：「因緣會遇，則雖在阿鼻獄中，聞見了然者，未詳。佛與眾生，因緣會遇，無過於三緣勝益，何由不見，攝取光明也。聞見了然，義不成也。」</p>
            <p>梵響雲：「見此光明，或有緣現見，或得信被攝，共名見光，三塗所見甚希，若有宿善者，得願力強緣，時或適得見聞，此亦似以『眼見』為文正意。」</p>
            <p>《渧記》會《覺經》；一切人民，皆悉奐見佛光之文雲。</p>
            <p>見字義多，不但謂「眼視」。</p>
            <p>新婆沙四十九雲：「問何故名見？」</p>
            <p>答：「以四事故名『見』，一徹視故，二推度故，三堅執故，四深入所緣故。（乃至）雖邪顛倒，而性是慧。」（文）</p>
            <p>由之今所謂見者，深入所緣之義。而諸有人民「心緣」彌陀大悲「光益」雲「見」也耳。</p>
            <p>今此中「見」此光明者，非眼視義，三塗眾生，心緣念大悲光益，而生「歸命信心」也。與前《覺經》見光之文同矣。</p>
            <p>雖三塗眾生，有可眼見機，則佛德令亦得見，雖然非一切皆然，希之又希者也，其視與不視，佛意所作，非行者之所測度也。</p>
            <p>此機中有一類，或平生，或臨終，見佛光，此乃佛智之所「令」然，宜眼見之機，故爾而已，實不可論其由何也。</p>
            <p>於人間亦有一類，偶平生感佛光者有之。其如「終時」見光，則不為鮮矣。然此，見此光明文，眼見為「傍義」，深入所緣，為見者，可為本文正意（云云）。</p>
            <p>今按「冥顯」由機不同，蒙光觸為見光，與前遇斯光者，同故。</p>
            <p>贊偈雲：「佛光照曜最第一，佛又號光炎王，王塗黑闇蒙光啟，其見不見唯佛知之，除佛莫能測，豈其凡知之境耶。」</p>
            <p>帥無複苦惱者，由「見光力」三塗苦惱，至壽終止息，非轉苦報故。</p>
            <p>吳譯雲：「皆休止不得複治。」有說雲：「轉重輕受，或其然乎。」</p>
            <p>帥壽終之後，皆蒙解脫者—望西依淨影科，通上人天，三塗為當益故，人天及三塗壽終後，皆得「往生」雲「皆解脫」。今屬「三塗獲益」之科。</p>
            <p>漢、吳兩本雲：「死後解脫憂苦故。」</p>
            <p>略箋雲：「既其休息苦惱，則雖可得解脫，惡趣之報身『尚在』故不言解脫，壽終之後，離三塗之報身，謂之解脫等。」</p>
            <p>解脫有淺深不同，依漢、吳兩本，轉三塗憂苦報身，生人天曰解脫。</p>
            <p>又《真佛土卷》引此文，次引涅槃經，真解脫文，由此見之，則不但解脫憂苦，到安養證無上涅槃，曰「皆蒙解脫」也。</p>
            <p>問：「此為出三塗，順次生彼土耶？為隔生果遂耶？」</p>
            <p>解雲：「佛意多含，不可一概，依漢、吳兩本，多是果遂義，三塗愚蔽、天臺文句，判為不堪受法，尋而知之，然間有戒緩，乘急者，見光不思議，何直出『三塗』，不往生耶。」</p>
            <p>如《華嚴》地獄天子證「佛果」。</p>
            <p>法華龍女現身，八相成道，他經尚爾，況最尊第一光明，豈無「直往益」乎！</p>
            <p>二廣明所歎中二：初總標所贊名義具足。</p>
            <p>無量壽佛，光明顯赫，照曜十方，諸佛國土，莫不聞焉。</p>
            <p>《吳本》雲：「阿彌陀光明，名聞八方上下，無窮無極，無央數諸佛國，諸天人民，莫不聞知，聞知者，莫不度脫也。」（文）漢譯亦同。</p>
            <p>此五句中總明「名義」具足。</p>
            <p>光明顯赫，照曜十方者，舉「無邊無礙」二德。</p>
            <p>是故真土卷言：「真佛者」，大經言：「無邊光佛無礙光佛」，正取此文，亦是顯盡十方，不可思議「光相」也。</p>
            <p>何以知此文名義具足？</p>
            <p>曰真土卷引吳譯雲：「阿彌陀佛，光明名等，名謂尊號，十方世界普流行，即佛光照曜十方故，名號流十方，聞名即聞光，故吳譯雲『莫不聞知』。此之光明名號，即名義具足，然則光明顯赫，照曜十方，即『名號』十方普流行之相也。」</p>
            <p>主讚歎門，職而由之。雲稱：「彼如來名（名號），如彼光明智相（光明），如彼名義，欲如實修行相應故。」</p>
            <p>吳譯氞明名義，若依今本，舉光明智相（光明顯赫等），此中含如來名，故雲「莫不聞」焉。</p>
            <p>又解《真佛土卷》引此文訓雲：「無量壽佛，光明顯赫，照曜十方，據此轉聲，無量壽佛者，稱彼如來名也。」</p>
            <p>光明顯赫等，光明智相，乃與吳譯「氞明」名義同焉。</p>
            <p>二、明凡聖如實讚歎有二：一、諸聖共歎；二、凡夫稱說。</p>
            <p>初、諸聖共歎者。</p>
            <p>不但我今，稱其光明，一切諸佛，聲聞緣覺，諸菩薩眾，咸共歎譽，亦複如是。</p>
            <p>《吳本》曰：「佛言不獨我稱譽，阿彌陀佛光明也，八方上下，無央數，佛、辟支佛、菩薩、阿羅漢，所稱譽皆如是。」</p>
            <p>漢譯亦同之，一切諸佛，三乘共稱說「稱歎」，如今釋迦佛稱讚無異，釋迦「稱歎」如諸佛「咨嗟」之願無異，此乃第十七願如實讚歎也。</p>
            <p>偈曰：「佛光能破、無明闇故」。佛又號智慧光，一切諸佛，三乘眾、鹹共歎譽者，依此文頌之，此乃光明智慧之相，能破十方眾生，無明黑闇，一切諸佛，讚歎如光明智相。</p>
            <p>與名義相應，故名如實修行，于此立諸佛「讚歎」，深思之。</p>
            <p>二、明凡夫稱說有二：初稱說之相；二、明稱說益。</p>
            <p>初稱說者。</p>
            <p>若有眾生，聞其光明，威神功德，日夜稱說，至心不斷。</p>
            <p>《吳本》佛言：「其人民善男子善女人，聞阿彌陀佛聲，稱譽光明，朝暮稱譽，其光明至心不斷絕。」《漢本》同之。</p>
            <p>依漢、吳兩本雲：「其人民善男女，則知若有眾生是煩惱具足凡夫人，與願成就，諸有眾生『相通』也，聞其光明，威神功德者，此乃與『聞其名號，信心歡喜』同，聞者信也，由前釋迦諸佛三乘眾，讚歎而『聞信』彼如來光明智相，破十方眾生，無明黑闇也。此就『義』明。光明威神功德者，不可思議『光德』能破眾生『無明』之義也。」</p>
            <p>若依漢、吳兩本，聞阿彌陀佛聲，稱譽光明名義氞明，名義且異、終歸一致，名義具足者，如實讚歎。</p>
            <p>十七十八兩願，不相離，聞信光明神力，而稱說者，稱彼名義，故名「如實修行相應」，有名而不具義者，第二十願不如實故，稱名由「無明」未滿志願也。</p>
            <p>日夜稱說者，即相續心，如第十七願咨嗟。凡夫咨嗟，悟寐無忘，故稱說即是「稱名」。</p>
            <p>以如實稱名即是「讚歎」故，至心不斷者，彰「信行不離」之義，至心是「信心」也，至心不斷故「稱說」又不斷。</p>
            <p>故雲：「如是至心，令聲不絕，稱南無阿彌陀佛也。」</p>
            <p>此乃由「聞信」光力，而信心不斷也。</p>
            <p>《會疏》初三句，明知識聞熏，日夜稱說等，是則生因也者未詳。生因在「聞信」處，日夜稱說等，明「信後相續」也。</p>
            <p>二、明稱說益。</p>
            <p>隨意所願，得生其國，為諸菩薩，聲聞大眾，所共歎譽，稱其功德，至其然後，得佛道時，普為十方，諸佛菩薩，歎其光明，亦如今也。</p>
            <p>吳譯雲：「在心所願，往生阿彌陀佛國，若其然後作佛者，亦當複為，八方上下，諸無央數佛，辟支佛、菩薩、阿羅漢，所「稱譽光明」如是也。」（《漢本》同之）</p>
            <p>《會疏》隨意等二句，正是「往益」。為諸下生後益，至其然後下，因光成佛益（云云）。諸家並同。此約二十九種門，往生外說成佛故。</p>
            <p>若依今家意，隨意所願（願生彼國）得生其國（即得往生）二句，彰正定聚益，何者其所願，即願生彼國，得生其國，即即得往生故，唯信文意雲：「大經曰願生彼國，即得往生，住不退轉，言願生彼國者，應『願生』彼國也，即得往生者，獲信即往生言，即往生者，謂住不退轉，言住不退轉者，即定正定聚位也，亦言成等正覺，謂之即得往生也，故即得往生，即是正定聚益也。為諸菩薩稱其功德者，含諸佛稱讚益至德具足益。」</p>
            <p>吳譯雲：「為眾所尊敬，智慧勇猛。」</p>
            <p>凡經文中，或雲便同「彌勤」，或雲廣大勝解者，亦雲芬陀利華等，是皆所稱歎其功德也。</p>
            <p>鸞師偈約「彼土益」故雲十方諸佛，歎往生稱其功德，此稱歎往生功德也，至其然後等，明成佛益。當來捨命已後，至彼國，證「彌陀」同一「法身」故，諸佛菩薩，歎其光明，如今日釋迦諸佛，歎彌陀光明，為「最尊第一」，得彌陀同體證果故。</p>
            <p>偈雲：「因光成佛光赫然，諸佛所歎。」</p>
            <p>言因「聞」光力，往生成佛，光如彌陀光明顯赫，故諸佛所歎也。</p>
            <p>今家約一法句，經文多含故，不可一嗶也。（嗶：概也。）</p>
            <p>第三、結歎</p>
            <p>佛言，我說無量壽佛，光明威神，巍巍殊妙，晝夜一劫，尚未能盡。</p>
            <p>《唐譯》雲：「阿難！我今開示彼佛光明，滿足一劫，說不能盡。</p>
            <p>」（文）</p>
            <p>《吳本》雲：「佛言我道！阿彌陀佛，光明姝好巍巍，稱譽快善，晝夜一劫，尚未竟也，我但為若曹，小說之耳。」《漢本》同之。</p>
            <p>《宋譯》雲：「我住一劫，說此光明，功德利益，亦不能盡。」此歎說文。</p>
            <p>唐說三處，今文約「佛德」說。</p>
            <p>下（二左）阿難我今略說，極樂因緣，若廣說者，窮劫不盡，此約「國德」說。</p>
            <p>又下菩薩功德終雲：「阿難我今略說，彼極樂界，所生菩薩功德，阿難！假令我身，住壽百千億，那由他劫，以無礙辨，欲具稱揚彼，諸菩薩，真實功德，不可究盡。」</p>
            <p>今經此文，約「佛功德」說。</p>
            <p>又下卷我但為汝，略說之耳。若廣說者，百千萬劫，不能究盡。</p>
            <p>約菩薩「功德」歎而于「國德」文，雖略省，義則應備。佛德、菩薩德，攝為國德，故三種莊嚴，不可說也是矣。</p>
            <p>今于佛功德中，唯就光明威神說，理實通，佛所有功德，但為顯方便法身，「別德」就光明歎說耳。</p>
            <p>又上重誓偈中，神力演大光等，三偈同此光明文段。</p>
            <p>又漢、吳二本，願後無重誓偈，直說光明，次說闍世王「聞願」益，此恐以光明文段，代重誓偈歟。</p>
            <p>由此思之，彼重誓偈，誓光明為「本意」也。</p>
            <p>又《唐譯》光明成就文，不委者，似推前偈文，讀者善思諸，上來明光明無量畢。</p>
            <p>大門第二明壽命無量有三：一標佛壽長遠。</p>
            <p>佛語阿難！無量壽佛，壽命長久，不可稱計，汝寧知乎？</p>
            <p>次光明無量願，成就明「壽命」無量願成就。</p>
            <p>《唐譯》初明無量光德，次明聖眾無量，後明佛壽無量雲：「阿難彼佛壽命，無量無邊，不可知其劫數多少，不說『假設事』，《漢本》三，（初）明光明『墜德』次雲，無量清淨，佛國土，及諸天終無有懷敗時，所以者何？無量清淨佛，壽命極長，國土甚好，故能爾耳。」</p>
            <p>佛言無量清淨佛，尊長劫後，無數劫，常無央無般泥洹時也。（乃至）（明終無般泥洹時故過度，無究無極）</p>
            <p>佛告阿逸菩薩：「若欲知無量清淨佛『壽命』無極時不也。」</p>
            <p>阿逸菩薩言：「願皆欲聞，知之。」（乃至）（直說假設之事）</p>
            <p>佛言，無量清淨佛，年壽甚長，久浩浩，浩浩照明善，甚深無極無底，誰當能信知其者乎？獨佛自知耳。（此文當今標文）</p>
            <p>《吳本》上（三十七左）亦同之。</p>
            <p>《宋譯》無壽命無量文，壽命長久，不可稱計者，標佛壽「長久」，唯佛所知，非因人所知。</p>
            <p>漢、吳兩本，以可為證也，汝寧知乎？</p>
            <p>激發阿難，意顯非所知，甯者甯安也。「安」也，安焉之言，皆徵問之辭耳，寧知乎言非可知也。</p>
            <p>漢、吳對彌勒雲：「誰當能知者乎？」</p>
            <p>今對阿難言之，故知佛壽長久，非等覺已還所知也，連持色身名命，一期相續為壽。</p>
            <p>凡諸經論說，三身壽量—應身則「因緣」為壽，有始有終，長短不同；報身則以「智」為壽，有始無終，一得永常；法身則以「理」為壽，無始無終，凝然不變。</p>
            <p>故法華中迦耶始成，雙林示滅者，「應」</p>
            <p>也，我本行菩薩道時，所成壽命者，「報」也。又說常在不滅「法身」也。</p>
            <p>今所明者，即報壽也，故以智慧為體，光明智慧之「相」也，願海酬報，為彌陀「壽」也。</p>
            <p>然他師或為應身，或言有量之無量，只得因緣「一隅」而未知彌陀之「全」。縱令三身四土，融妙作說，亦不過「通總」三身分齊耳。</p>
            <p>若依一家，淨土中成佛，悉是報身，此報則酬大悲願海，謂之「酬因」之身，永異乎「諸經」所談，諸佛通總三身，皆出「無量壽」界，豈同於通總三身乎！</p>
            <p>如《覺經》雲：「佛言：無量清淨佛，年壽甚長久，浩浩照明善，甚深無極無底，誰當能信知其者乎！獨佛自知耳。」此明報體「常住」。</p>
            <p>然次下說：「彌陀入滅，二大士代之同乎？」</p>
            <p>觀音授記經文：「雲何會之耶？」</p>
            <p>解雲：「如綽、導二師所會。」（云云）（真佛士卷所引）</p>
            <p>今謂《漢本》前文雲：「無量清淨佛，尊壽劫後，無數劫，常無央無般泥洹時也，又所化眾生，展轉作佛，複住無數劫，無數劫，不可計劫，終無有般泥洹時也。」</p>
            <p>既雲「主伴俱無般泥洹時」，何至下言「佛般泥洹」。佛語前後相違，何為實乎？</p>
            <p>由此言之，是非實「滅度」，示現「修短自在」之相而已。</p>
            <p>願中約「眷屬」說其修短自在，眷屬長壽同佛，佛豈無修短自在乎！</p>
            <p>修短自在者，示「生滅」，而自在生滅，不妨報體常住，不然則佛語應有「相違失」，思之！</p>
            <p>《唐譯》雲：「彼佛壽命，無量無邊。」</p>
            <p>大般若三（二十九）雲：「言無量者，量不可得，不可量，在過去法中，不可量，在未來法中，不可量，在現在法中，言無邊者，邊不可得，不可測度彼邊際。」（文）</p>
            <p>無量是今佛「實壽」不可度「無始本際」，亦不可測「徹窮後際」。</p>
            <p>故《宋譯》雲：「非過現未來，三世常恒，無量壽也，應知。」</p>
            <p>二、假設示不知</p>
            <p>假使十方世界，無量眾生，皆得人身，悉令成就，聲聞緣覺，都共集會，禪思一心，竭其智力，於百千萬劫，悉共推筭，計其壽命，長遠之數，不能究盡，知其限極。</p>
            <p>《唐譯》略假設，《漢本》（三之三）佛言：「明聽悉令八方上下，諸無央數佛國中，諸天人民蜎飛蠕動之類，皆使得人道，悉令作辟支佛，阿羅漢，共坐禪一心，都令其智慧，為一勇猛，共欲計知，無量清淨佛壽命，知壽幾千億萬劫歲數，皆無有能計知極，無量清淨佛壽者也。」</p>
            <p>次同設譬說「徒眾無數」，後說佛「實壽」唯佛自知。故知徒眾無量，攝于佛壽無量中可知矣。今此文假設校量，明非所知，自汝寧知乎，來假設耳。</p>
            <p>十方世界，無量眾生者，十方世界，所有五道有識之類，使其皆悉得人身，其量不可計，此亦假施設耳。豈實乎！又令其，悉成就二乘，無漏智，此亦假設，是多人多智也。</p>
            <p>都共集會，俱會一處也。禪思一心者，憬興雲：「有說梵雲：『聳演那』此雲『靜慮』，昔雲『禪那』或雲『禪』，皆訛略也。」</p>
            <p>雖知昔禪即今靜慮，未聞「禪」字複有所因，良可悲。故今即禪思者，專思之別言也。（文）</p>
            <p>望西雲：「禪謂梵語，即寂靜義，思謂漢語，即思惟義。」（《會疏》依此義，更引坐禪一心文）</p>
            <p>然憬興破「有說」專思之別言也。</p>
            <p>有說意者，舊譯禪字，一向屬誤。興師意者，禪者「專」也，用借音故。</p>
            <p>今謂，法華、《華嚴》中說禪波羅蜜，是存梵語，當知西天或雲「聳演那」或雲「禪那」梵語輕重，例如瑜珈（男聲）瑜祗（女聲）也。竭切韻雲：竭盡也。</p>
            <p>義記評雲：「禪字一向屬誤。」</p>
            <p>今謂，有說舉梵語，略一何為訛，用借音故，今謂。借音是假借音，今訓釋而非借音焉。</p>
            <p>望西未詳，訛略之模樣，都暗韻字故，此義皆不穩矣。</p>
            <p>今禪字靜也，訓故漢語亦有。</p>
            <p>今興依專之義，即對下一字。（文）</p>
            <p>梵響雲：「禪者『靜』也。」（玉篇廣韻）</p>
            <p>古對音梵語，用有「義」漢字，禪梵等然。</p>
            <p>此文直為漢語「靜志一心義」也，興亦得。（文）</p>
            <p>或為梵言，或為漢語，於「義」無違也，竭其智力者，智計勇猛也。</p>
            <p>於百千萬劫者，時劫廣大。不能究盡等者，明無量之無量。謂無量人，以無量智慧，一心竭智力，於百千萬劫，算計佛壽，限極不能知。</p>
            <p>何以故？二乘有量智，何知佛壽無量乎！此假近寄二乘不知「遠顯」唯佛自知耳。</p>
            <p>此文就二乘不知，而示佛壽無量，則于大菩薩所知，為壽有量乎！是以他師，言為「應身」壽。</p>
            <p>今謂不然，淨土經說，為凡夫故，近寄「凡小」所知設譬，此亦非實事，若就假設，而認為「應身」者，前後之文多有其例，如第六天寶滅盡定等，淨土經說，似淺而深，豈止此而已哉。</p>
            <p>今近寄二乘之不知，而明之，其不知之「深奧」不知幾事，何以言之。</p>
            <p>漢、吳兩本對彌勒雲：「誰當能知其者乎？獨唯佛自知耳。」</p>
            <p>意雲：「等覺已還，無能知其壽命限極者，獨唯佛自知之，豈但二乘不知乎？」其言唯佛自知者，彰「報壽體」無量之無量。深思之焉。</p>
            <p>三、眾壽同佛</p>
            <p>聲聞菩薩，天人之眾，壽命長短，亦複如是，非LK;筭數譬喻，所能知也。</p>
            <p>《唐譯》雲：「聲聞菩薩，及諸天人，壽量亦然。」（准次上佛壽無量）</p>
            <p>《吳本》（上三十八）阿彌陀佛，所度脫展轉如是，複住止無數劫，無數劫，不可複計劫終，無般泥洹時。（文）是「眷屬」長壽文。漢譯同之。</p>
            <p>有雲：「漢、吳無眷屬長壽文者粗也。」此例佛長壽無量，明眷屬壽無量，乃是第十五願成就也。</p>
            <p>彼土眾生，與佛同證，故主伴同一，無量壽也。小經及其人民，無量無邊，阿僧祗劫，故名阿彌陀，亦此意也。</p>
            <p>問：「光壽二德之中『壽命』同佛，光明何不然乎？」</p>
            <p>答：「內壽即同，外光分異，主伴之別耳。」</p>
            <p>第三、明聖眾無量有二：初總明眾多；二、別明初會。</p>
            <p>初中亦二：一舉眾多，二歎神德。</p>
            <p>此初。</p>
            <p>又聲聞菩薩，其數難量，不可稱說。</p>
            <p>上舉「主德」顯「國德」中有三：初明佛光壽。因佛壽「無量」，明眷屬長壽，今承之，明無量壽命，聲聞菩薩，其數無量，故聖眾無量，攝歸「佛德」則聖眾無數，亦顯「國德」無邊，安樂土界，恢廓曠蕩，不可限極，故廣大無邊，際如虛空，故其中聖眾，亦數無量。</p>
            <p>論注曰：「十方眾生往生者，若已生，若今生，若當生，雖無量無邊，畢竟常如『虛空』，廣大無邊際，終無滿時等。」</p>
            <p>故知聖眾無邊，顯「國土」廣大無邊際也。故國德三中明之。</p>
            <p>《唐譯》雲：「複次阿難，彼無量壽如來，諸聲聞眾，不可稱量，知其邊際。」（次光明明眾無量，而略歎總文）</p>
            <p>《吳本》上（三十八）雲：「複令他方面，各千須彌山佛國中，諸天人民，蜎飛蠕動之類，皆複使得入道，悉令作辟支佛、阿羅漢，皆令坐禪，一心合其智慧，為一勇猛，共欲數阿彌陀佛，國中諸菩薩、阿羅漢，知有幾千億萬人，皆無有能知數者。」</p>
            <p>《漢本》亦同，此在佛壽中說之。</p>
            <p>《宋譯》如《會疏》引，憬興聲聞無數願成。論眾莊嚴，天人不動眾等。俊公屬攝法身佛，八種中，大眾功德。</p>
            <p>今謂皆不可，此非，但明大眾德，眾無量為主，卻顯量功德焉。</p>
            <p>二、歎神德</p>
            <p>神智洞達，威神自在，能於掌中，持一切世界。</p>
            <p>此明神德者，瓦石雖多，何足為多，彼無量眾，各具其「神德」，所以超踰「十方」也。</p>
            <p>上二句總歎其德，神謂神通，六通願成，智謂智辨，得辨才智願成也。能於等二句，別明「威力」，此乃法身大士，不可思議「解脫德」也。如維摩經所說。（《會疏》所引）</p>
            <p>要解雲：「能於掌中等者」</p>
            <p>觀自在念誦法雲：「諦觀無盡香水海，妙蓮上持華藏界。此意也。」</p>
            <p>觀音已然，余一切菩薩，威力自在皆然。</p>
            <p>漢、吳兩本，別廣說自在力。今本推下「聖眾」，廣歎之文，略說而已。</p>
            <p>二別明初會有四：一、標；二、眾多</p>
            <p>佛告阿難，彼佛初會，聲聞眾數，不可稱計，菩薩亦然。</p>
            <p>贊偈曰：「阿彌陀佛初會眾，聲聞菩薩數無量，神通巧妙不能算，是故稽首廣大會。」（文）</p>
            <p>應身佛化導，有初中後會，最初成道法會，名「初會」。如釋迦最初轉法，度五比丘，今因順他方，舉初會，顯後後無盡。</p>
            <p>憬興雲：「初會者，偏舉不盡之辭，顯無數故。」</p>
            <p>此中舉聲聞眾無盡，菩薩例同之者，亦因「順余方」耳。</p>
            <p>望西雲：「初會等者，彌陀成道，最初說法為『初會』。」</p>
            <p>例如釋迦初中後善，彌勒三會說法。問彌勒三會化度微少。結緣三類之儀式也。</p>
            <p>如法華義疏雲：「彌勒有三會者，度釋迦餘殘，三根眾生也。」</p>
            <p>於釋迦佛持五戒人，初會得道，受三歸人，次會得道，一稱南無佛之人，三會得道。複有獨與，彌勒結緣，更為說法不止，局於三會。淨土豈有如此別耶？</p>
            <p>答：「因順『穢土』且名『初會』，欲顯多故，初會猶爾，況後會耶。」</p>
            <p>故嘉祥雲：「初會尚非目蓮等所知，豈況後兩會數可知乎。」</p>
            <p>（巳上）此因順穢土三會，初會對後會之義也。義記從之。</p>
            <p>又有說此，乃不同三會之初會，彌陀因位結緣，緣熟眾生，當彌陀成道之日，而最初生彼土也。或是彌陀同體，具德眷屬等也。（淨土和贊嘗解意。</p>
            <p>《渧記》用之）</p>
            <p>《會疏》意：「亦以為『最初』來會之義。」</p>
            <p>今謂：「二義並無害也。」</p>
            <p>二、假設顯多</p>
            <p>如今大目犍連，百千萬億，無量無數，于阿僧祗，那由他劫，乃至滅度，悉共計挍，不能究了，多少之數。</p>
            <p>《唐譯》雲：「假令比丘，滿億那由他百千數量，皆如大目連神通自在，于晨朝時，周曆大千世界，須臾之頃，還至本處。」（此示神通自在之相）</p>
            <p>彼經億那由他，百千歲數，欲共計算，無量壽佛初會，之中諸聲聞眾，盡其神力，乃至滅度，於百分中不知其一，於千分百千分乃至鄔波尼沙曇分中，亦不知其一。</p>
            <p>寄神通算，顯多相，如大目犍連者，神通第一，剎那頃，能知無邊數，如《會疏》引《吳》、《宋》兩譯：此知量大，百千萬億，無量無數比丘，悉令如目連神通自在，此人眾大。</p>
            <p>于阿僧祗等者，時量大。如是三大共計校不能知彼國初會大眾數。即是顯聖眾多相也。</p>
            <p>三、更開譬說</p>
            <p>譬如大海，深廣無量，假使有人，折其一毛，以為百分，以一分毛，沾取一渧，于意雲何？其所渧者，于彼大海，何所為多，阿難白佛，彼所渧水，比于大海，多小之量，非巧曆筭數，言辭譬類，所能知也。</p>
            <p>《唐譯》曰：「阿難譬如大海，深八萬四千由旬，以目極觀，不知邊際。（深廣無量），若有丈夫，折一毛端，為五十分，以其一分，于大海中，沾取一滴，阿難彼之水滴，比于大海，何以為多，阿難白言！假使取千由旬水，猶以為少，況以毛端一分，而可方之。」（文）</p>
            <p>《宋譯》雲：「複次阿難，譬如大海，深八萬四千由旬，廣闊無邊，假使有人，出身一毛，碎為百俱胝，細如微塵，以一一塵投海出水，水在塵上形量亦然，如是投盡毛塵于意雲何，毛塵水多，海中水多，阿難白佛言：『毛塵出水未及半合，海水無量。』」（文）（漢、吳無此段。）</p>
            <p>淨影雲：「如大海下借『事顯』之，佛先立『喻』反問阿難。」（文）可謂問質阿難。阿難白佛下阿難答也。如是校量諸經，論其例多矣。</p>
            <p>《唐譯》前段雲：「如目犍連神通，於百分中不知其一，於千分百分，乃至鄔波尼沙曇分中，亦不知其一，今校量顯，其不知者無量，其所知者，析一毛百分中一分，大海深廣者，異譯深八萬四千由旬，以目極觀無邊際。</p>
            <p>帥假使有人者，設言之辭也。</p>
            <p>帥析其一毛，為百分者，所謂迦羅分也。</p>
            <p>以為百分者，《新華嚴》十七（疏抄四十之四紙）曰：「法慧菩薩言，佛子此人功德，比菩薩初發心功德，百分不及一，千分不及一，百千分不及一，如是億分千億分百千億分，那由他億分，百那由他億分，千那由他億分，百千那由他億分、數分、歌羅分，算分喻分，優波尼沙陀分，亦不及一。（文）</p>
            <p>疏雲：「歌羅者，此雲豎析，人身上毛為百分中之一分也。</p>
            <p>或曰十六分中之一分。」</p>
            <p>義記雲：「校量分。」（下苑音無之）</p>
            <p>優波尼沙陀，此雲：「近少。」謂少許相近比類之分也。（文）</p>
            <p>梵語「演算法」，數之極也。</p>
            <p>古人譯為因果不相似，力勝也。大論釋為微細分析，至極之言也，如析一毛，以為百分，又析彼一分，為百千萬分，又於所析，徵細分中，如前析之，乃至「鄰虛」，至不可析處，名「鄔波尼沙曇分」。</p>
            <p>今此中舉「歌羅分」，顯「沙曇分」。</p>
            <p>《唐譯》前段說之，故知梵本具有諸分歟。</p>
            <p>帥沾取一渧者雲：「沾又作『沾』，沾漬也。」</p>
            <p>濕也，說文從雨沾聲也「沾略」也。</p>
            <p>「凝渧」水落也。</p>
            <p>帥阿難白佛，下阿難答也。</p>
            <p>一滴水，與大海水，所知者少，不知者多，數巧曆算數不及也。巧曆算數者，琳音十（十三）雲：「曆力的切。」</p>
            <p>孔注尚書雲：「節氣之度也。」</p>
            <p>大戴禮雲：「聖人慎守，日月之數，以察星辰之行，以序四時之從逆，故謂之曆治也，曆象日月，敬授人時。」</p>
            <p>孔注雲：「曆像其分節，敬記天時，以授人也。」</p>
            <p>今巧曆算數者，莊子曰：「自此以往，巧曆不能得，而況其凡乎。」</p>
            <p>注曰：「自千而萬，自萬而兆，直至巧於曆者，亦算不盡，而凡常人乎。」（文）</p>
            <p>巧曆者，一行禪師，類見於唐史。振且算數，從一乃至載，數之極也。自其以往，過算數道，故名算數不能知，既過算數，以言辭不可述，以「譬喻」不可類，故雲：「非所能知也。」</p>
            <p>四、佛自合結</p>
            <p>佛語阿難，如目連等，於百千萬億，那由他劫，計彼初會，聲聞菩薩，所知數者，猶如一渧，其所不知，如大海水。</p>
            <p>唐、宋兩譯大同，今經文易解。上來國德有五：中第二舉主德顯示之三科（光明、壽命、聖眾）竟。自下第三廣列諸莊嚴。</p>
            <p>第三列諸莊嚴中有四：一、明寶樹；二、音聲列妙；三、明高堂；四、明寶池。</p>
            <p>初明寶樹亦二：一、泛明諸寶樹；二、別明道場樹。</p>
            <p>初泛明諸寶樹中亦三：總標、別列、結歎。</p>
            <p>初總標者。</p>
            <p>又其國土，七寶諸樹，周滿世界。</p>
            <p>初三句總標寶樹。金樹銀樹已下次別列。後此諸「寶樹」下結歎也，初標列二科依淨影。望西、略箋、梵響亦同之。</p>
            <p>《會疏》又其國土，至乃至七寶轉共合為「總標」。或有金樹己下，為「別列」《渧記》從此亦是一義也。</p>
            <p>然貫思義，獨初至眾寶為葉，華果亦然為「總標」者，非也。</p>
            <p>然淨影巳下，泛論有三莊嚴：一、事莊嚴，色香味等五欲精上，二、法莊嚴，純論「妙法」所明「國土」勝中，有事莊嚴及法莊嚴，三、人莊嚴，勝善眾生，居住其中。（下彼佛國土諸往生者，下明人民殊勝。）</p>
            <p>然彼土中，莊嚴妙事，不可具辨。《渧記》依今家「真化」之細判，未必然。</p>
            <p>今謂，淨土莊嚴，極妙樂事，真假並說，以示其殊勝相。故此段大分為二段：初「約事相」顯「土德」。從今此文至是，故其國名曰「安樂」是也。此乃真假合說示「土德」，故今寶樹莊嚴，亦通真化也，若約「真土」，則真土一分之相而已。</p>
            <p>後就「性德」示土相。阿難彼佛國土，諸往生者，巳下到上卷終之文是也。此乃專說真土莊嚴也耳。</p>
            <p>如此得大段意，而後消釋文相，則庶幾不差乎。（文）事相性德分為二段者，難思矣。</p>
            <p>今總標言，其國土七寶諸樹，周滿世界者，承上其佛國土，自然合成為地，之文來，七寶諸樹周滿自然，七寶合成之世界故。</p>
            <p>《唐譯》上（廿一）雲：「阿難彼如來國，多諸寶樹。」（文）</p>
            <p>漢二、吳上（廿二巳下）阿彌陀佛及諸菩薩、阿羅漢、講堂精舍、所居處舍宅中、內外浴池上，皆有七寶樹，與今經不同。</p>
            <p>《宋譯》中（七左）聖眾無量，次說寶樹。</p>
            <p>二別列中有二：一、列純寶樹；二、列雜寶樹；</p>
            <p>初純寶樹者</p>
            <p>金樹、銀樹、炿璃樹、玻瓈樹、珊瑚樹、碼靵樹、硨磲樹</p>
            <p>《唐譯》雲：「或純黃金、白銀、炿璃、頗梨、赤珠、碼靵、玉樹，唯一寶成，不雜餘寶。」（文）純雜二科准此文。</p>
            <p>根莖、枝葉，華鼓、純唯一寶所成，不雜餘寶，曰純寶樹也。</p>
            <p>漢、吳兩本雲：「中有純金樹，中有純銀樹，中有純水精樹，中有純炿璃樹，中有純白玉樹，中有純珊瑚樹，中有純琥珀樹，中有純硨磲樹，種種各自異行。」（文）此亦列純寶樹也。</p>
            <p>金樹等者，上寶地文，除玻瓈，加琥珀為七寶，今文除琥珀加玻瓈為七寶，又小經有赤珠無珊瑚，又此文中標文，說玻璃，而略水精。下文或並舉，後則出水精，而略玻瓈。</p>
            <p>梵響雲：「今經以玻瓈水精為一物，故標列互舉耳。」</p>
            <p>漢、吳兩本，標七寶而列金銀、水精、炿璃、珊瑚、琥珀、硨磲、碼靵八寶。</p>
            <p>《唐譯》以黃金、白銀、炿璃、玻瓈、赤珠、（今經珊瑚）</p>
            <p>碼靵、玉樹、（硨磲）為七寶樹。與今經同矣。</p>
            <p>《宋譯》金銀、炿璃、頗梨、真珠、硨磲、碼靵為七寶樹。是亦不出珊瑚，而列真珠。</p>
            <p>如是經說不一準者，蓋因順此界寶故。金銀、炿璃、珊瑚、琥珀、硨磲、碼靵，如上釋，玻瓈西國「寶名」也。</p>
            <p>此雲「水玉」或雲「白珠」。</p>
            <p>大論雲：「此寶出山石窟中，過千年冰化為玻梨珠，此或有也。」</p>
            <p>按西域暑熱無水，仍多饒此寶，非冰所化也，但石之類耳。（文）其狀少似此方水精，然有赤有白者也「寶名」也。</p>
            <p>古譯雲是「水精」，此說非也。雖類水精，乃有紫白紅碧四色差別，瑩淨通明，寶中最上，紅碧最珍，紫白其次，如好光明砂，淨無瑕點。雲千年冰化作者，謬說也。（文）</p>
            <p>頗梨與水精別種可以知矣。</p>
            <p>二列雜寶樹中。初列二三合成。次列七寶合成。初。</p>
            <p>或有二寶、三寶，乃至七寶，轉共合成。或有金樹，銀葉華果。或有銀樹，金葉華果。或炿璃樹，玻瓈為葉，華果亦然，或水精樹，炿璃為葉，華果亦然。或珊瑚樹，碼靵為葉，華果亦然。或碼靵樹，炿璃為葉，華果亦然。（己上二寶合成）或硨磲樹，眾寶為葉，華果亦然。（三寶等合成）</p>
            <p>初二句總標雜寶，或有下明二寶合成，或硨磲樹，下次明三寶等合成，初二寶合成者，前所列純七寶樹為體，而葉華果，互以餘一寶相雜二寶合成。</p>
            <p>《唐譯》雲：「阿難彼金為樹者，以金為根莖，白銀為葉，及以華果，白銀之樹，銀為根莖，黃金為華葉果，碼靵之樹，碼靵為根莖，美玉（硨磲）為華葉果，硨磲樹者，美玉為根莖，七寶為葉及諸華果。」（文）</p>
            <p>此略炿璃樹、玻瓈樹、赤珠樹，而于金銀、碼靵、美玉，上說之使准知餘也。</p>
            <p>漢、吳雲：「中複有兩寶，共作一樹者，銀樹、銀根、金莖、銀枝、金葉、銀華、金實。金樹者、金根、銀莖、金枝、銀葉、金華、銀實，是兩寶樹轉共相成，各自異行。」（文）</p>
            <p>此于金樹銀樹明兩寶共成，餘寶樹使准知之。</p>
            <p>水精者，梵語「寶名」也。</p>
            <p>此即「水精」異名。其寶色白。小如「鵝卵」許大也。此雲「水精珠」也。（文）</p>
            <p>帥或硨磲樹，眾寶為葉，華果亦然者次，明三寶乃至六寶合成。</p>
            <p>漢、吳兩本，具說中複有三寶共作一樹，中複有四寶，共作一樹者，中複有五寶，共作一樹者，中複有六寶，共作一樹者等。今略於硨磲樹，示余眾寶合成之。</p>
            <p>望西雲：「問准上應雲珊瑚為葉，何雲眾寶？」</p>
            <p>答：「上二寶樹，下七寶樹，今為欲顯三寶，乃至六寶樹，故總雲『眾寶』，二寶乃至七寶諸樹，各有七七四十九本，今舉少分，得意應知。」（文）</p>
            <p>《會疏》從之。</p>
            <p>有雲：「至六寶者局，此經既說八寶，從三至八寶，總雲『眾寶』。」（《渧記》）</p>
            <p>今不然，其七寶合成下明之，于于此何雲八寶合成乎。</p>
            <p>故《唐譯》雲：「美玉樹者，玉為根莖，七寶為葉及諸華果。」（文）</p>
            <p>此乃顯「根、莖、葉、華、果」合樹而六寶合成。可准解。</p>
            <p>次例七寶合成</p>
            <p>或有寶樹，紫金為本，白銀為莖，炿璃為枝，水精為條，珊瑚為葉，碼靵為華，硨磲為實，（乃至）珊瑚為華，碼靵為實。</p>
            <p>紫金者，閻浮檀金具、正雲染部捺陀，此是西域河名，其河近閻浮捺陀樹，其金出彼河中，此則河因樹以立稱，金由河得名，或曰：「閻浮鼓汁，點物成金，因流入河，染石成此閻浮檀金，其色赤黃兼帶紫焰氣也。」（文）</p>
            <p>根、莖、枝、條、葉、華、果，七重以七寶互成，而為七七四十九重，條謂小枝也，以水精換玻瓈為七寶。</p>
            <p>《唐譯》文大同不引。但以赤珠換於珊瑚，以美玉換於硨磲而已。</p>
            <p>漢、吳亦廣說，七寶共作一樹者。</p>
            <p>定善義（十二）雲：「今言七重者，或有一樹，黃金為根，紫金為莖，白銀為枝，碼靵為條，珊瑚為葉，白玉為華，真珠為果，如是七重，互為根莖，乃至華果等，七七四十九重也，或有一寶為一樹者，或二三四，乃至百千萬億不可說寶，為一樹者。此義彌陀經義中，已廣論竟。」（文）</p>
            <p>又雲：「諸寶林樹，皆從彌陀『無漏心』流出，由佛心是無漏，故其樹亦是無漏也。（明樹體）言量者，一一樹，高三十二萬里，亦無老死者，（無枯）亦無小生者，亦無初生漸長者，起即同時，頓起數等齊，何意然者？彼界位是無漏無生之界，豈有生死漸長之義也。」（文）</p>
            <p>三結歎三。初歎樹列不亂。</p>
            <p>此諸寶樹，行行相值，莖莖相望，枝枝相准，葉葉相向，華華相順，實實相當</p>
            <p>行行相值者，行謂列也，定善義雲：「言行者，彼國林樹雖多，行行整直，而無雜亂。」（文）</p>
            <p>莖莖相望者，金莖銀莖相望而互相映。炿璃等亦然。枝枝相准者，說文准平也。</p>
            <p>廣韻「均」也。</p>
            <p>彼此枝枝均等，無長短高下也，葉葉相向不背，華華相順而不翻，實實相當，不差其處也。</p>
            <p>二歎光耀無比</p>
            <p>榮色光耀，不可勝視</p>
            <p>榮色者，榮猶光華也，榮盛也。</p>
            <p>彼寶國無四時遷移，故所有寶樹亦無變衰，湛然常有榮色也，諸樹光耀無比類，故雲「光耀不可視」。</p>
            <p>《唐譯》不說樹列不亂，及樹音。</p>
            <p>更說光網雲：「是諸寶樹、光輝赫奕，世無能比，以七寶羅網，而覆其上，其網柔幣，如兜羅綿。」（文）</p>
            <p>《漢》、《吳》兩本，有樹列文，大同金經，《宋譯》無之。</p>
            <p>三歎樹音微妙</p>
            <p>清風時發，出五音聲，微妙宮商，自然相和</p>
            <p>《唐譯》無此段。</p>
            <p>漢、吳兩本，並廣明寶樹音樂，同於今經樂音殊妙之說，而無別說道樹音聲之文。清風者，無漏清淨風也。</p>
            <p>興雲：「清風者，即別本雲，非天之風，亦非人之風也。時發者，風應時發吹諸寶樹也。」</p>
            <p>贊偈曰：「清風時時吹，寶樹出五音聲，宮商和，微妙雅曲自然成，故我頂禮清淨薰，無漏清淨願心，之所薰發，故雲『時發』也。」</p>
            <p>出五音聲者，一雲：「宮、商、角、徵、羽」為五音。」</p>
            <p>文雲：「微妙宮商故，舉初二顯後三也。」</p>
            <p>影、寂、興同作此解。</p>
            <p>法位一義雲：「出五音聲者，一諦了，二易解，三不散，四無厭，五悅可也。」此亦依大論四。（廿四）</p>
            <p>興師破雲：「無聖說者，過矣。然今文宮等五音，為正也。」</p>
            <p>宮等五音，如望西、略箋音義等。上來泛明諸樹竟。</p>
            <p>《渧記》雲：「此及通真化莊嚴，若就『化上』而解，則偏為他受用土相。若約『真土』而釋，則自他不分，妙土莊嚴一分，隨順『凡情』，說而之而已。」</p>
            <p>是以今家和贊以為妙土廣大中之莊嚴而述焉，蓋此意也。</p>
            <p>然義記雲：「今此段與觀經同所說，則是『他受』。若寄說顯真則是『自受』，七寶八德，皆寄化說。」（文）</p>
            <p>籲局謂自受者，何謂乎。（已上）</p>
            <p>第二別明道場樹有五。一體量具足。二眾寶莊嚴。三妙聲流布。四利益廣大。五結德歸願力。初體量者。</p>
            <p>又無量壽佛，其道場樹，高四百萬裏，其本周圍，五十由旬，枝葉四布，二十萬里，一切眾寶，自然合成</p>
            <p>諸譯中漢、吳二經，攝之諸寶樹，不別說道場樹。</p>
            <p>魏譯寶樹之外，別說道場樹。</p>
            <p>唐、宋從之。</p>
            <p>于中《宋譯》移之下卷，講堂雲集之處說之，此乃以道場樹，換於七寶講堂者，道樹講堂，固不相離故，譯人意亦不一準。</p>
            <p>然自下文幽微多含，或為真土，或為化土，其為化土者，如化土卷，引今文以證化土，故是類同「應身」。</p>
            <p>少功德者，所見故，如和贊亦為方便化身淨土，此亦與本偈相違。又所由來難知，若約真土者。</p>
            <p>如贊彌陀偈，是因順余方故，即是彰無數量，如是于一文，作兩說者，何耶？良以此道場樹，是從化入真之處，故真化相望，不宜相妨，宜思准之。</p>
            <p>又《會疏》（六（四十九））仰惟道場樹者，正覺果滿之標幟也。</p>
            <p>名號者，即是本願成就之實體也，故願以「聞名」為得忍因，成就以見樹明其相，彼「聞名」即道場樹妙聲，此見樹即阿彌陀之果德也。</p>
            <p>今謂，若就大悲正覺，並于眾生之邊，莫明著于蓮華，故經文多說「蓮華」。</p>
            <p>漢、吳兩本，不說道樹，而說蓮華。</p>
            <p>天親偈雲：「如來淨華眾等。」</p>
            <p>然今別明道樹者，且因順余方，以點示正覺成就之相，菩提具足。</p>
            <p>十住論三（三紙）以十德，歎佛德中，有菩提樹具足德，原是顯二十八願成就，從化入真之處故，此亦經中要義，若夫不別出者，佛意或壅塞焉。</p>
            <p>故譯家勉以存之，不亦宜哉。</p>
            <p>高四百萬裏，其本周圍，五十由旬，枝葉四布，二十萬里，是樹量也。</p>
            <p>《唐譯》高十六億由旬，枝葉垂布八億由旬，樹本隆起，高五千由旬，周圓亦然。（文）</p>
            <p>《宋譯》下（三左）高一千由旬，四布枝葉八百由旬，根入土際，五百由旬。（文）</p>
            <p>憬興雲：「經雲：又無量壽佛，至隨應而現者。述雲：第二辨道場樹有三，此初道樹體相也，一裏三百步，故四百萬裏，即十二萬由旬，應前菩薩，少功德，見道場願而成也。」</p>
            <p>有說隨彼佛，身高六十萬億，那由他恒河沙由旬，以佛神力故，縱小道樹，不相妨礙，若然所餘宮殿，不應各稱其形大小，故今彼經佛量，即他受用受，故此道場即「化十」，故不相違也。</p>
            <p>二十萬里者，六千由旬，應不稱其本量，故又有本雲：「二百萬裏，蓋是正也。」（文）</p>
            <p>《渧記》雲：「一由旬乃四十裏，則高四百萬裏即十萬由旬，何者四十裏即一由旬，四百里即十由旬，四千里即百由旬，四萬里即千由旬，四十萬里即萬由旬，四百萬裏即十萬由旬也，周圍五十由旬，十倍成五百由旬，百倍成五千由旬，千倍成五萬由旬，二千倍成十萬由旬，故高圍不相應而已，垂布二十萬里，亦是才五千由旬故，高十萬由旬二十分之一，則似不相應。」（五十由旬十倍成五萬由旬。廿倍成十萬由旬故）</p>
            <p>如來會高十六億由旬，周圍五千由旬，則五千由旬三百二十倍，而成十六億由旬，何者五千由旬十倍成五萬由旬，百倍成五億由旬，三百倍成十五億由旬，更五千由句二十倍成一億由旬，故都合成十六億由旬也，世間樹中，周圍一丈，而高三百二十丈者，未曾有也。</p>
            <p>由是觀之，如來會亦高圍不應歟，雖然淨土莊嚴，不可以凡情而測度，一任經說，而可仰信而已。</p>
            <p>唐、宋兩本，明樹高及垂布之量者，並倍增倍減，不異世間樹也。（已上）</p>
            <p>今謂，此經高圍量，及高垂量，不相應，固化相機見不同，不足F16895;焉，卻見經深旨矣。</p>
            <p>又他師會釋，觀經佛身量，與道場樹量不應，其所言未順經意，此經明乃至少功德者，所見而機見不同，他師釋未知此義，況複經說相本不同，何加「強會」乎，一切眾寶，自然合成明樹體，從本願因緣成就，故雲「自然合成」也。</p>
            <p>二眾寶莊嚴</p>
            <p>以月光摩尼，持海輪寶，眾寶之王，而莊嚴之，周匝條間，垂寶瓔珞，百千萬色，種種異變，無量光焰，照耀無極，珍妙寶網，羅覆其上，一切莊嚴，隨應而現。</p>
            <p>摩尼珠寶通名，月光即寶別名，千手陀羅尼經月精摩尼是也，持海輪寶未知所出。</p>
            <p>《會疏》、梵響並引華嚴性起品文，或是乎。</p>
            <p>《唐譯》出多寶名，今本但舉此二寶，譯者從簡耳。</p>
            <p>眾寶之王四字，廣攝一切寶，良以無數劫，修無邊德行，而所感成故，致使希有珍異勝摩尼而莊嚴之，周匝條間等者，條間瓔珞色，雲「種種異變」，眾寶光焰雲「照曜無極」。寶網羅列，覆蓋於道樹之上，雲「隨應而現」。</p>
            <p>此文通「真化」顯道樹實義，故說相然耳。何以得知者，化土卷引之，從初至而莊嚴之文，越隔于周匝條間等文，而引見此樹者，得三法忍等文。</p>
            <p>由此思之，周匝條間已下文，真化相雜，而難偏屬，故略此文，雲「乃至」。</p>
            <p>今依此指南，此中含真假，此乃顯願文「乃至」少功德者，知見道場樹成就之相，「乃至」言含多功德者知見，此中亦通多功德者知見，就少功德者知見，且說四百萬裏等，然約多功德者知見，則即量見無量。</p>
            <p>其所莊嚴，亦一一周遍，法界微妙難思，故說種種異變，雲「照曜無極」亦雲「隨應而現」也。</p>
            <p>諸家未知此義，或以隨應而現之句，偏為化身土證者。（貫思義）</p>
            <p>何耶！可貫思于祖訓也。</p>
            <p>三明妙聲流布</p>
            <p>微風徐動，吹諸枝葉，演出無量，妙法音聲，其聲流布，夾諸佛國</p>
            <p>《唐譯》雲：「微風吹動，出種種聲，令千世界諸眾生等，隨樂差別。（歎其具德。非明其益）於甚深法，證無生忍。」</p>
            <p>《宋譯》雲：「複次阿難，每于辰時，香風自起，吹此寶樹，樹相敲觸，出微妙聲，其聲普聞，無量世界。」（文）</p>
            <p>微風者，通贊雲細風也，非猝暴風也。</p>
            <p>雲捷雲：「風曰微者風之美也。」</p>
            <p>「徐」者，說文安行也，增韻又緩也，演出無量妙法音聲者，全無量而為一妙法，故雲「無量妙法」。</p>
            <p>流布夾諸佛國者，周夾法界，超數限之義。</p>
            <p>《唐譯》雲：「千世界。且舉大數耳，非限量也。」</p>
            <p>又雲：「令諸眾生等，隨樂差別者，釋迦一代大小頓漸，即是彌陀道場樹說法也，全一乘法，而無量妙法故雲『差別』也。」</p>
            <p>今此妙法音，流布夾諸佛國者，即正覺大音，響流十方，道樹妙法音，即「名號」十方佛土中，唯有一乘法也。</p>
            <p>四明利益廣大亦二。一約諸佛國。二約自國。（阿難若彼已下）初約諸佛國中亦二。初明耳聞益。後明六根益。此初也。</p>
            <p>其聞音者，得深法忍，住不退轉，至成佛道，耳根清徹，不遭苦患</p>
            <p>師說曰：「明益相中初約諸佛國明。」</p>
            <p>次阿難已下，正約自國明。初約他國中。</p>
            <p>此文初明「耳聞益」。目奐以下，通顯六根益。</p>
            <p>《宋譯》之文，約此土故。（《會疏》引）或可一就明「見聞益」有二。初文約他方，後目奐已下，約自國明。</p>
            <p>阿難已下，明得忍差別不同。</p>
            <p>前解俊公意，後義淨影意。</p>
            <p>今按前解親文，初耳聞益，次為六根益者，順鸞師偈，（初偈雲普流十方諸佛剎。聞斯言得深法忍。次偈雲六情遇者得法忍。）後阿難己下，約自國者，依化土卷引意。</p>
            <p>彼引阿難已下，證化土者，明次第證入之益故。經文固他方自國差別，故改端雲「阿難」等。</p>
            <p>文承接可謂順經文，是故今用前解也。今釋其聞音者，于十方諸佛國，聞其樹音者，皆得益也，約文道樹所出法音也，約「義」聞其「名號」，何以知之，上願文雲：「諸佛世界，眾生之類，聞我名字，不得菩薩，無生法忍，諸深總持者等。」（三十四願）願聞名得忍，即聞樹音，得忍。</p>
            <p>樹音即「名號」也。</p>
            <p>願文無生法忍，即深法忍也。下經若聞深法者，即聞「名號」也。</p>
            <p>即于清淨無生名號，深法忍可決定，故雲「得深法忍」，住不退轉者，謂入必定聚故，深忍不退，俱是「名號功德」。</p>
            <p>然隨德別名，忍可決定故，不退菩提故，至成佛道者，約金剛心行者，則畢命為期，至滅度故。</p>
            <p>耳根清徹者，先耳根者，約娑婆化儀，此界耳根利故。清謂清淨離雜染穢故，徹謂悟入以佛心入無生忍故。不遭苦患者，在生死苦患中，而不為生死苦患所惱，故雲「不遭」等。</p>
            <p>二通舉六根益</p>
            <p>目奐其色，耳聞其音，鼻知其香，舌嘗其味，身觸其光，心以法緣，一切皆得，甚深法忍，住不退轉，至成佛道，六根清徹，無諸惱患</p>
            <p>上別舉耳聞益者，雖非但耳聞益，且約娑婆化儀，諸佛國土，豈耳聞益乎。</p>
            <p>故次通明六根益，此顯道樹利益難思議，是非凡智所測。</p>
            <p>莊嚴經雲：「於六根無惱患，猶是一往，言其可言耳，至其難德，則非言口之所及也。」</p>
            <p>大品經以「佛神力」故，盲者得視，聾者得聽，爎者能言。</p>
            <p>大論第八（十七右）問曰：「以何因緣故聾？」</p>
            <p>答曰：「聾者是先世因緣，師父教訓，不受、不行，而反瞋恚，以是罪故聾。」（乃至）</p>
            <p>問曰：「啞者不能言，以何等罪故啞？」</p>
            <p>答雲：「先世截他舌，或塞其口，或與惡藥令不得語，或聞師教，父母教畓，斷其語，非其教，或作惡邪人，不信罪福，破正語受地獄罪，出生于世為人，爎不能言，如是種種因緣故啞。」（文）</p>
            <p>此經第一惡中雲：「聾盲瘖爎愚癡弊惡等，至經末乃言，其有得聞，彼佛名號等，『其』者指物之辭，指五惡人，及十四佛國菩薩，而五惡中，聾盲瘖啞，既有得聞，彼佛名號，由此思之，娑婆界裏，何無六根益耶？現見世間聾啞之類，亦有領受深法者，即是道樹妙聲德薰之所致，此亦非凡智所測焉。當知善見藥王，尚有見聞知益。」（華嚴）</p>
            <p>況複神力本願之所成乎，然則六根益，正廣通無垢剎，傍通娑婆界，而可得道場難思益，故曰「一切皆得」等。</p>
            <p>畢命為期，六根清徹，不為一切惱患所惱害，故曰「至成佛道」等也。</p>
            <p>偈曰：「樹香樹色樹音聲，樹觸樹味及樹法，六情遇者得法忍等。」（文）</p>
            <p>二正約自國益</p>
            <p>阿難，若彼國人天，見此樹者，得三法忍，一者音響忍，二者柔順忍，三者無生法忍。</p>
            <p>前約遍諸佛國，多是功德者，故雲「甚深法忍」。</p>
            <p>故化土卷略之，今約自國雲「彼國人天」。</p>
            <p>此約「化土」故明次第證入益。故雲一者二者三者，此是少功德者，故他方而不得，其于自國，不得頓入，次第漸入，若配經末文，則六十七億不退諸菩薩，即上所謂得深法忍，住不退轉人，其小行諸菩薩，及少功德者，即今次第證入之人是也。</p>
            <p>若依鸞師約廿九種門，亦不妨次第證入，從果向因故，其義如本偈中。</p>
            <p>今據本書中略之引意，解為化土益，從因向果故，說一者二者三者得忍也，道樹得益，通真化夫可見。</p>
            <p>然《渧記》；見道場樹益，偏為化土益，未通真土。卻破《會疏》以為，不辨菽麥者不允，未窺祖釋中略之深旨，局化土益者。鸞師偈約真土，及化土卷中，略所引雲何通釋乎，其不辨菽麥之過，卻歸記者，何不思之甚哉。</p>
            <p>得三法忍者，《唐譯》雲：「複由見彼菩提樹，故獲三種忍，何等為三，一者隨聲忍，二者隨順忍，三者無生法忍。」（文）</p>
            <p>《宋譯》略之。</p>
            <p>淨影雲：「下明『忍』差別不同，彼國人天，得三忍總以標舉。慧心安法，名之為忍，忍隨淺深差別為三，次列三名，尋聲悟解，知聲知響，名『音響忍』三地已還。舍詮趣實，名『柔順忍』四五六地，證實離相，名「無生忍」七地已上。」（興破雲：「初地已上皆已證實，應無尋聲趣實異故。」）</p>
            <p>憬興雲：「有說初在十信，尋聲悟解故，次在三賢伏業惑故，後證實絕相，故雲『無生忍』，此亦非也。未入十信，若生彼土，不得法忍，違本願故。」</p>
            <p>今即尋樹音聲，從風而有，有而非實。故得音響忍，柔者，無乖角義，順者，不違空義。</p>
            <p>○悟境無性，不違於有，而順空故，雲「柔順忍」。</p>
            <p>觀于諸法，生絕四句故雲「無生忍」。（法住、大同之。望西雲：「興不判在何位。」若准上釋應是三賢，委如前引）</p>
            <p>又義寂「忍」，依華嚴十忍品第一，（隨順音聲忍）第二，（順忍）第三，（無生法忍）位依仁王五忍。</p>
            <p>音響第二信忍，在初二三地，又攝地前伏忍。柔順忍第三忍，在四五六地。無生忍，即是第四在七八九地，又第十地中「寂滅忍」。</p>
            <p>具如了惠引《渧記》雲：「上來諸解中，義寂依十忍品之義，恐符順今文，其依『仁王』為地上三忍者，未必然。」</p>
            <p>音響順忍位元，在地前。唯無生位，在地上，故不可配仁王五忍也。</p>
            <p>願文梵響記以為華嚴十忍中，之初三忍，而依大論釋雲。</p>
            <p>又音響忍（緣教無生忍），聞諸法實相，信受猶在散心，若得禪定，即時得柔順忍，（緣觀無生忍）未斷法愛，故或生著心，是若常修習，此柔順忍，增長，故斷法愛，得無生忍。（證理無生忍）此依大論。經橫墜無礙明，論以次第明。（文）</p>
            <p>此解可以依用矣。（已上）今解。</p>
            <p>約二十九種門「從果向因」故不有三忍相，雖曰三忍，唯是一忍，故不妨一忍有三相，若約「化土」，則如諸師解釋，或在地前或在地上。</p>
            <p>依般舟贊意第一，第二在地前，第三忍在地上也。</p>
            <p>要解雲：</p>
            <p>問：「願有見道場樹願，有得三法忍願，今何合為一？」</p>
            <p>答：「非願成就文，唯以見樹為得忍緣也，四十八願互相『助具』四十八德。」</p>
            <p>雖各具，而於中有本末親F16933;，有親真土者，有親化土者，本末可知，得三法忍忍願，成就文在下卷。</p>
            <p>明文曰：「其鈍根者，成就二忍，其利根者，得無生忍。」（文）</p>
            <p>意謂，此文顯見道場樹願成就，其說三法忍者，顯其道樹益耳。得三法忍，願成就文，在於下，其釋太有旨焉。</p>
            <p>《渧記》雲：「下卷其鈍根者，等文非必為得三法忍願成就，何者願文既曰『即得』，乃知『聞名』剎那，同時得三忍也。」</p>
            <p>然下卷文，乃彼土所得而隨根利鈍三忍有異，故私按今此見樹得忍文，乃是第二十八見道場樹願成就，而下卷文，亦二十八願成就也，何者願文所謂，國中菩薩，乃至少功德者，化土菩薩，未得初地，無生忍者，名小行菩薩。</p>
            <p>乃至言「含」之，未得二忍（音響、柔順）名少功德者，然其小行菩薩，乃利根人，故見道樹得初地無生忍，少功德鈍根人，見樹成就二忍。</p>
            <p>故說其鈍根者，成就二忍等，應是亦見樹之益也。（乃至）</p>
            <p>今此見樹得忍文，亦與下卷文，相映成義，謂彼國人天者，地前小行，及少功德菩薩也，見樹者，得三法忍等者，小行菩薩，見樹得初地無生忍。少功德菩薩，見樹得二忍（云云）。</p>
            <p>今謂，下卷「文非」得三法忍，願成就等甚非也，彼局即得之言，執同時三忍故雲：「爾。」</p>
            <p>他所不許，只自己陋見而已，如上所辨，又私解中，小行菩薩，與少功德分利鈍。小行菩薩含，乃至言者鑿解之甚而已。</p>
            <p>五結德歸願力</p>
            <p>此皆無量壽佛，威神力故，本願力故，滿足願故，明瞭願故，堅固願故，究竟願故</p>
            <p>《唐譯》雲：「此皆無量壽佛，本願威神力所加，乃往修靜慮無比喻故。」</p>
            <p>（往昔所修大定所成故）無缺減故。（智定相應無所缺少）善修習故。（滿足五劫思惟修習）善攝受故。（諸佛土中嚴淨之事悉攝受）善成就故（悲智雙現前二利皆究竟故）此就定行明之。</p>
            <p>《宋譯》雲：「如是佛剎華果木與諸眾生而作佛事，皆是彼佛過去大願之所攝受。」（文）</p>
            <p>淨影科雲：「下明眾生得忍所由，憬興威神力故句，屬上明神力得忍。次本願力故，下明願力獲利合二，明智力得忍。故此亦為得忍所由也。」</p>
            <p>望西、略箋、梵響、要解並依淨影以為得忍由。</p>
            <p>《會疏》獨不局為得忍由。總為感成道樹之由。科雲結歸願力。</p>
            <p>貫思從之。</p>
            <p>《會疏》雲：「此文親結道樹及得忍所因，通結上下所說，依正身土攝化利生大歸，故雲此皆等。」（文）</p>
            <p>今按如來會明所由者二處：一約道樹即此文也，一下卷（九右）於供佛處明之。由此通前後諸莊嚴事尤顯然也。</p>
            <p>淨影雲：「威神力故者由彼如來，現在威力故獲三忍。」</p>
            <p>本願等者，由其過去本願之力，故獲三忍，本願是總，餘四是別，滿足願者，願心圓備。明瞭願者，求心顯著。堅固願者，緣不能壞。究竟願者，終成不退。以此願故，生彼國者，悉得三忍。（文）</p>
            <p>憬興雲：「本願者，即往誓願之力也，（對現在神力雲往昔本願力。」此依淨影）</p>
            <p>他方菩薩得名，況複自土（為總句故有此文，此為第四十八願意）願無缺故滿足。求之不虛，故明瞭。緣不能壞，故堅固。願必遂果，故究竟等。（行卷引之）</p>
            <p>法位、玄一、義寂等雖有少異。</p>
            <p>而大率不出影、興二師，之釋。</p>
            <p>如望西五（三十七）出之。</p>
            <p>鸞師本偈為「樹德」所由故雲，此樹威德，所由來，皆是如來，五種力，神力本願，及滿足，明瞭堅固究竟願，慈悲方便，不可稱，歸命稽首真無量。（文）</p>
            <p>此意六力要攝，不過因果二力，開「本願因力」，為四力故雲五種力，論注雲：「依本法藏菩薩，四十八願今日阿彌陀如來，自在神力等，亦同之。</p>
            <p>問：「此六句行卷（二十七）因引興釋。而舉此經文，此似約『真土』。又化土卷全引六句，屬前次第證入文，此約化土為是真土耶，為是化土耶？」</p>
            <p>答：「有說此通真化二土，約少功德者，往生則化土、約多功德者，往生則真土也。」</p>
            <p>此義不然。</p>
            <p>今此中約佛德，何得約往生而釋乎。</p>
            <p>有說雲：「行卷引興此釋。雖隨宜引，亦不無義，道樹屬『化得忍』即真也。」（梵響）此義末詳，得忍，若必真者觀經上品，得無生忍亦應是真，彼既不然此何然也，行卷雖引本願力，已下釋，而不引「得忍」思之。（《渧記》破的中）</p>
            <p>今私按行卷非以此經證「真土」，取興本願力之釋，轉用以「易往」之義，何者興釋雲：「本願者，即往誓願之力，往者往昔本願對今日神力故，然行卷轉為『往生』之義，點雲『即往誓願力』。」</p>
            <p>此乃成誓願之力故「易往生」也。</p>
            <p>又化土卷引此文者彰此慈悲方便力，使化土者，從化入真之義，故引及此文也。</p>
            <p>由此言之，本願力者，或為四十八願，（《會疏》、《渧記》）</p>
            <p>或舉總顯別，別者「興」師指第四十八願。（了惠）</p>
            <p>或指道場樹願，與得三法忍願。（略箋、要解）</p>
            <p>今謂其佛本願力文，豈指餘願，但是第十八願，今文可准知。又淨影、憬興等諸師，皆釋此六句，多就佛自德解之。</p>
            <p>今不然，由因願果力，使從假入真，故就「利他」解之。謂威神力者，指正覺阿彌陀「自在神力」也。</p>
            <p>本願力者，法藏菩薩，大願業力。此總餘四是別。本願者，即第十八願。</p>
            <p>六八願中心，故餘願為入此願故。餘四句釋，此本願力也。滿足願者，令少功德者，終得滿足（滿足二利、十一願、二十二願）功德大寶海，故稱「本願力」為滿足願也。明瞭願者，令明瞭信知佛智乃至勝智，故本願力稱為明瞭願也。（《渧記》一解同之）</p>
            <p>堅固願者，能令證「金剛堅固不壞」之身體，故本願力，稱為「堅固願」也。（令眾生信心堅固故（記））（F16903;注明了願注雲：「謂：『明也，悟也』。」又堅固願注雲：「信之堅曰堅，心之固曰固，金剛之信心也。」《渧記》依此文別作一解。大同今解釋。）</p>
            <p>究竟願者，令究竟菩提故（此名第十一願）本願力，稱為「究竟願」也。</p>
            <p>全此四為一本願，此之力，令少功德，能入多功德，轉化相，令歸真無量。具如是慈悲方便，不可思議德，為顯「此義」故開一說，為四句耳，如此約佛利他德，釋者，鸞師本偈意也。</p>
            <p>第二、明寶樹三：一、泛明；二、別道樹；三、音聲殊妙有二：一、相對顯勝；二、絕對最勝。</p>
            <p>此初（更考廣列諸莊嚴中有四：一、明寶樹；二、音聲殊妙；三、講堂；四、寶地。</p>
            <p>今第二明音聲中有二：初約相對比校、二約絕對明最勝。</p>
            <p>此乃樂音為大科。第二者，贊偈清淨樂贊為二偈。初八重比對顯勝，後一偈自然樂超十方。由之則為大科第二為是。</p>
            <p>《會疏》亦大同，但相對絕待之異耳。）</p>
            <p>佛告阿難，世間帝王，有百千音樂，自轉輪聖王，乃至第六天上，伎樂音聲，展轉相勝，千億萬倍，第六天上，萬種樂音，不如無量壽國，諸七寶樹，一種音聲，千億倍也。</p>
            <p>《唐譯》無此段。</p>
            <p>漢、吳兩本，並無「道樹」文。</p>
            <p>故直七寶諸樹，次明出「五音」雲「甚妙無比」。就之明比校顯勝同今文。</p>
            <p>如《會疏》引《吳本》。</p>
            <p>由此思之，今承前諸寶樹，清風時發，出五音聲，微妙宮商，自然相和，及道樹微風徐動，吹諸枝葉，演出無量，妙法音聲。於此比校，顯其「音聲」之勝也。</p>
            <p>淨影明國土莊嚴中，略舉四事：一寶樹，二伎樂，三講堂宮殿等，四寶池。</p>
            <p>初，寶樹中三：初泛明諸樹；二、別明道場樹；三、總就之校量顯勝。</p>
            <p>今此段其第三文也。</p>
            <p>次「萬種伎樂」文，分屬大科四中第二科，憬興亦同之。</p>
            <p>望西、略箋、貫思、梵響皆一依之。</p>
            <p>《會疏》大科七門中，第二明「樂音殊妙」二，初比校顯勝，（今文）次正明，（次萬種伎樂文）此意樹音上既說終。</p>
            <p>今此二段，別明「樂音殊妙」，不屬寶樹文。</p>
            <p>《渧記》從之。</p>
            <p>故雲：「前來既說，諸樹妙聲，及道樹妙音，故不可重出。」</p>
            <p>是以今此段，乃屬「樂音殊妙」，而為比校顯勝文。</p>
            <p>然則今此一段，為說次樂音殊妙，寄寶樹音聲，比校顯勝而已，非為正明寶樹聲也，是以今沿襲《會疏》爾。（已上）</p>
            <p>今謂不爾，於前雖說寶樹音，而未顯「樂音」勝，於此顯其樂音勝，諸寶樹音聲，亦作伎樂故，于中初約「相對門」萬種天樂，與一種樹音，比校顯勝，何言非正明乎。</p>
            <p>二亦有自然下約「絕待」顯最勝。</p>
            <p>上既比校顯勝了，況彼國，萬種樂，是自然清淨樂，何可比人間天上樂乎？</p>
            <p>十方世界中第一也。乘萬種樂音，次明彼國清淨樂第一，和贊雲：「寶林寶樹微妙音，自然清和伎樂而哀婉雅亮勝，歸命清淨樂。」</p>
            <p>由此思之，自然樂，亦是寶樹微妙音，故乘前萬種樂，明彼國萬種樂也。</p>
            <p>世間帝王，至第六天上，音樂展轉有八重。展轉勝前，千億萬倍。八重者，世帝、輪王，四王，忉利、夜摩、都率、樂變化「他化」也。</p>
            <p>二絕待最勝</p>
            <p>亦有自然，萬種伎樂，又其樂聲，無非法音，清揚哀亮，微妙和雅，十方世界，音聲之中，最為第一。</p>
            <p>前明，天萬種樂，不如樹音一種。今明，彼國萬種樂「絕對」。</p>
            <p>經曰：「彼佛國土，當作天樂。」（天者自然之義）</p>
            <p>又雲：「咸然奏天樂，暢發和雅音。」（文）</p>
            <p>憬興雲：「於虛空不從樹風而有，故雲『自然』。」</p>
            <p>有雲：「明『願力』令然也。又可無鼓之者，唯自鳴也，簡諸天作樂。又樂聲無非法音者，簡世間樂音，妓樂者，苑音（云云）。」</p>
            <p>南山業疏曰：「妓通男女，即奏樂者，金石八音之所奏也，有本作『伎』或作『技』。」</p>
            <p>說文「伎巧」也。</p>
            <p>廣韻「藝」也。「五聲八音」總名也。世伶倫作樂。千戚羽毛謂之樂。</p>
            <p>玄曰：「八音克諧謂之樂。」（文）</p>
            <p>清揚者，清不濁也，揚輕揚也，翻濁重雲「清揚」也。</p>
            <p>哀者，悲哀。聞者生悲心。亮者，清朗。聞者發慧明。和者，調和也。</p>
            <p>雅謂「雅正」也。</p>
            <p>十方世界，音聲中最第一者，示「絕待」。前天樂多樹音「相待」比校。今非但無天樂可比，十方世界中，亦絕比待故雲「最第一」也。</p>
            <p>《渧記》雲：「無非法音者，法性涅槃妙音，而前出八重比對者，抑是近言而已，惟夫世間音樂，猶有和順德，況於出世，無漏、無生、寶國哉。」</p>
            <p>本師化主，彌陀覺王，以至觀音、勢至、普賢、文殊所有舊住，新往大士，諸上善人，俱會一處，之大快樂，或主或伴，或上地或下地，其次序不亂，曆然位相，全與究竟佛果，無有少異，平等平等，其心固無隔別，互相和順，故其和順德之所發於「音聲」，清揚哀亮，微妙和雅，超過于諸佛淨土伎樂，故雲「最為第一」。不亦樂乎。</p>
            <p>第三明講堂宮殿</p>
            <p>又講堂精舍，宮殿樓觀，皆七寶莊嚴，自然化成，複以真珠明月，摩尼眾寶，以為交露，覆蓋其上</p>
            <p>淨影、嘉祥、憬興並第三講堂等，第四寶池分為二科故。望西、略箋、《會疏》、梵響等從之。</p>
            <p>貫思獨不立講堂，為別科。屬之寶池，而為寶池所在。</p>
            <p>《渧記》從之。</p>
            <p>今謂，內外左右，有諸浴池文，連接前則可為所在，若然則講堂等，就池因明，應非所用，若然漢、吳兩本，別廣說講堂精舍等莊嚴。</p>
            <p>今經雖文略，而其相亦同，何違經說，好異屬寶池哉。</p>
            <p>故今不用也，吳譯文，如《會疏》引，漢譯一（十七）亦同之。</p>
            <p>然諸家科釋，或雲明講堂樓觀，（嘉祥或雲明宮殿，（憬興、望西）或雲明寶樓莊嚴，（《會疏》）皆不得經意。</p>
            <p>今科雲，明講堂宮殿，何者此中講堂宮殿為要，講堂是佛說法之處故，下亦有講堂集會，舉講堂則精舍從之，宮殿是聖眾所居之處故，其樓觀付宮殿故雲「宮殿諸樓閣」，於講堂傍，有宮殿。</p>
            <p>今家為化土相，故今據化土卷（本二）</p>
            <p>引意科雲：「明講堂宮殿也。」</p>
            <p>化土卷又講堂，精舍宮殿，樓觀引至「味如甘露」。</p>
            <p>次又言其胎生者，所居宮殿，或百由旬，或五百由旬，各於其中，受諸快樂等。此引意甚深也。</p>
            <p>故何謂經中浴池文，「說」分量，（或十由旬或二十、三十，乃至百千由旬）宮殿樓觀「不說」分量。上寶樹文「不說」分量，道場樹「說」分量，故為化土相。</p>
            <p>恢廓廣大，不可限極之處，何有分量。既有分量，故為化土相也。</p>
            <p>今此中浴池，有分量，而宮殿無分量，故引次有分量浴池，顯宮殿有分量，其有分量宮殿相何，次引下卷文，此乃彰「胎生」者，所處宮殿也，豈非化土相乎，又講堂精舍，是佛所開示悟入之處故。</p>
            <p>據此聞弘願真實法，深自悔責，悟入一乘法，是故次長引下卷「胎生文」有此義。</p>
            <p>講堂合於道場樹，為方便化身淨土，其義深遠，讀者思之。</p>
            <p>如來說法之堂，名講堂，精舍者，苑音二（十四）藝文類聚雲：「精舍者，非以舍之精妙，名為精舍，由其精練行者，之所居故，謂之精舍。」（文）</p>
            <p>總菩薩大眾所居處也。宮殿樓觀者，略箋雲：「宮室黃帝作以避風雨，釋名「宮穹」也，屋見於上穹，隆然也。」殿堂高大者。</p>
            <p>顏師古曰：「古者屋高嚴，皆名為『殿』。不必宮中，樓觀者，樓重屋也。」</p>
            <p>爾雅狹而修曲曰「樓」，釋名「樓瞜」也，牖戶諸射孔高明覿遠樓樓然也。</p>
            <p>觀釋名「觀觀」也，於上觀望也。</p>
            <p>紀原黃帝內傳曰：「帝置元始真容，于高觀之上，觀之言，可以觀望於其上也。」皆七寶等者，明其莊嚴。自然化成者。</p>
            <p>梵響雲：「不用造作，故雲『自然』，佛力化成，故雲『化成』。」</p>
            <p>化土卷「假化」成字，成化土義。（未詳）</p>
            <p>《覺經》雲：「亦無有作者，亦不知所從來，亦無有持來者，亦無所從去等。」</p>
            <p>此乃自然化成之義也，真珠明月摩尼者，三珠名也。</p>
            <p>翻名義三（三十九紙）曰：「鈟摩羅伽，大論此雲『赤真珠』。」</p>
            <p>佛地論雲：「赤蟲所出，或珠體名為『赤珠』。」</p>
            <p>智論雲：「真珠出魚腹中，蛇惱中。」</p>
            <p>漢書雲：「珠蚌中，陰精隨月陰盈虛。」（文）</p>
            <p>明月珠者，鄒伯諫書，明月之珠，夜光之璧。</p>
            <p>文選善注曰：「明月珠蚌子，珠為蚌所懷也。」</p>
            <p>又別有一種，廣州記雲：「鯨鯢目明月珠，注曰：『鯨魚死，其目化為明月珠。』」（文）</p>
            <p>然望西以為真珠明月，是一珠名者「非也」。</p>
            <p>真珠明月，並有蚌之所懷之物，故以為一，而然其實，非一也。</p>
            <p>交露者興雲：「交露者，幔也，字林幔幕。泫泫似垂露故。」（文）</p>
            <p>如《會疏》引補注等。</p>
            <p>第四明寶池有三：初明寶池之相；後明水音說法。初中有四：一池量多少。</p>
            <p>內外左右，有諸浴池，或十由旬，或二十三十，乃至百千由旬，縱廣深淺，各皆一等。</p>
            <p>《唐譯》雲：「彼極樂界，其地無海，而有諸河，河之狹者，滿十由旬，水之淺者，十二由旬，如是諸河深廣之量，或二十、三十，乃至百數，或有極深廣者，至千由旬。」（文）</p>
            <p>承上寶地，寶樹，明寶池，寶地、寶樹雖精，若無「池水」亦未為好，故說寶池也。</p>
            <p>定善義曰：「一、為不空世界，二、為莊嚴依報。」（文）</p>
            <p>寶池名為「浴池」者。宮殿等，所居聖眾之所沐浴灌注處，故名「浴池」。約流注之義名「池」。</p>
            <p>內外左右有浴池者，明池所依處，即是講堂精舍，宮殿樓觀之內外左右也。</p>
            <p>吳譯上（十八）雲：「阿彌陀佛，講堂精舍，及諸菩薩、阿羅漢，所居舍宅中，內外處處，皆複有自然流泉浴池。」</p>
            <p>又雲：「（十九右）是池皆諸菩薩，阿羅漢，所可浴池。」（文）</p>
            <p>或十由旬等者，正明池分量，隨機化相，以池分量，顯講堂宮殿，亦有分量。</p>
            <p>是以化土卷引此文，證「化相」。</p>
            <p>第二十七願，明瞭辨其名數者，不取正覺。故知「真土非數量，妙土廣大超數限也。</p>
            <p>今說數量，正是「化相」而已。</p>
            <p>《吳本》上（十九右）雲：「中有浴池，長四十裏者等。」</p>
            <p>又雲：「阿彌陀佛，浴池長四萬八千里，廣亦四萬八千里。」（文）</p>
            <p>縱廣深淺，各皆一等者，其縱即十由旬，則棋亦十由旬，深淺亦然，故雲「各皆一等」。</p>
            <p>應音三（八左）曰：「從橫又作縱。」</p>
            <p>小爾雅雲：「縱長也。」</p>
            <p>詩雲：「縱橫其畝。」</p>
            <p>韓詩傳曰：「南北曰縱，東西曰橫是也。」</p>
            <p>周禮九州之地，城廣輪之數。</p>
            <p>鄭玄曰：「輪從也，廣橫也。」（文）</p>
            <p>二池水德相</p>
            <p>八功德水，湛然盈滿，清淨香潔，味如甘露</p>
            <p>定善義（云云）。（《會疏》引）淨影雲：「二明水相，具八功德，清不輕冷濡美，飲時調適，飲已無患，是其八也。」</p>
            <p>清淨「色」入，不「香」入，輕冷及濡此三「觸」入，美是「味」入，飲時調適，飲已無患，此二法入，此八是其水家功能，故名為「功」。</p>
            <p>水家之德，故名為「德」。文中初言，八功德水，湛然盈滿，總以標舉。言清淨者，八中淨也。言香潔者，八中香也。味如甘露，八中美。（文）</p>
            <p>湛然，湛安也，水不流貌也。（文）</p>
            <p>又澄也，水平湛無波浪，曰「湛然」，充滿無枯渴，曰「盈滿」，無漏清淨業，所重發，故曰「清淨香潔」也。味如甘露者，音義（云云）。</p>
            <p>今謂，阿弭梨多，此雲「甘露」，不老不死義，即是無量壽，無上涅槃之謂也。</p>
            <p>言八功德水者，鸞師偈，無漏依果，功德藏為所禮。功德藏者，即是彌陀正覺功德為「藏」。</p>
            <p>然則彌陀正覺功德，為寶池水，故具八功德。化土「小」功德者，浴此如來功德水，故轉為「多」功德，味如甘露者，浴阿弭梨多甘露水，故轉化為「真」。於此有「從化入真」之義。</p>
            <p>故化土卷引止此文應知。</p>
            <p>三、寶池莊嚴亦二：一、眾寶莊嚴；二、眾華嚴飾。</p>
            <p>一、眾寶莊嚴</p>
            <p>黃金池者，底白銀沙，白銀池者，底黃金沙，水精池者，底炿璃沙，炿璃池者，底水精沙，珊瑚池者，底琥珀沙，琥珀池者，底珊瑚沙，硨磲池者，底碼靵沙，碼靵池者，底硨磲沙，白玉池者，底紫金沙，紫金池者，底白玉沙，或二寶三寶，乃至七寶，轉共合成。</p>
            <p>初十句列純寶，或二寶下次列雜寶，初中金銀、水精、炿璃、珊瑚、琥珀、硨磲、碼靵、白玉、紫金十純寶池渚，如次以純白銀，乃至白玉為底沙。</p>
            <p>吳譯上（十八右）雲：「淳金池者，其水底沙白銀也。淳白銀池者，其水底沙黃金也。淳水精池者，其水底沙炿璃也。淳炿璃池者，其水底沙水精也。淳珊瑚池者，其水底沙琥珀也。淳琥珀池者，其水底沙珊瑚也。淳硨磲池者，其水底沙碼靵也。淳瑪瑙池者，其水底沙硨磲，淳白玉池者，其水底沙紫磨金也。淳紫金池者，其水底沙白玉也。」（文）</p>
            <p>《漢本》一（十八左）亦同。「淳」作「純」。小經有七寶池，池底純以金沙布地，與今經別也。</p>
            <p>望西為第三十二願成就。（國土嚴淨）</p>
            <p>略箋雲：「黃金池等者，岸渚皆是黃金而底沙即白銀也，餘可例知矣。白玉者，字書雲『好玉』，潔白似豨膏，扣之鳴者，為真。」（云云）</p>
            <p>本草網目八雲：釋名「玄真」。</p>
            <p>時珍曰：按許慎說文雲：「玉乃石之美者，（乃至）其字象，三王連貫之形。」</p>
            <p>葛洪抱樸子雲：「玄真者，玉之別名也。服之令人身飛輕舉故，曰服玄真者，其命不極。（音義所引）或二寶等下，明雜寶合成。」</p>
            <p>《吳本》上（十八左雲）雲：「中複有兩寶，共作一池者，其水底沙金銀也，中複有三寶，共作一池者，其水底沙金銀水精也，中複有四寶共作一池者，其水底沙金銀水精琉璃也，中複有五寶共作一池者，其水底沙金銀水精琉璃珊瑚也，中有六寶共作一池者，其水底沙金銀、水精、琉璃、珊瑚、琥珀中有七寶，共作一池者│其水底沙，金銀、水精、琉璃、珊瑚、琥珀、硨磲也。」</p>
            <p>漢譯亦同之。</p>
            <p>今經文略，准漢、吳具說，可解矣。</p>
            <p>二眾華嚴飾</p>
            <p>其池岸上，有栴檀樹，華葉垂布，香氣普熏，天優鈟羅華，鈟曇摩華，拘牟頭華，芬陀利華，雜色光茂，彌覆水上。</p>
            <p>唐本下（初左）雲：「居兩岸邊，多栴檀樹，修條密葉，交覆於河，結實開華，芳可玩（岸樹交影），乃至（此間說人天遊樂及河底莊飾）天曼陀羅華，優鈟羅華，波頭摩華，拘物頭華，芬陀利華，彌覆其上（水上寶華），漢吳兩譯，如《會疏》引。</p>
            <p>《宋譯》雲：「又水兩岸，複有無數栴檀香樹，吉祥鼓樹，花卉恒芳，光明照耀。」（文）</p>
            <p>有梅檀樹者，岸上寶樹。</p>
            <p>唐雲：「居兩岸邊是也。」優鈟等，水上所生，故雲彌覆水上。</p>
            <p>栴檀樹具雲「牛頭栴檀」，或此方無故不翻，世間第一香木也。岸上吉祥鼓樹，何止此已哉。</p>
            <p>今就世所知，且以舉之。天優鈟等，天者，清淨義。或可褒妙好華為「天華」。也。（大論）</p>
            <p>天言冠下四華，其四華者，法華玄贊雲：「新譯經說，青黃赤白，四色蓮華，雲優鈟羅華，桞某陀華，鈟特摩華，芬陀利華，如次配之。」（西引）四色蓮華，小經四色是也，此乃表涅槃四德，諸文如音義等所引，雜色光茂者，如小經說，池中蓮華大如車輪，青色青光，黃色黃光，赤色赤光，白色白光，微妙香潔。（文）</p>
            <p>又下經雲：「其華光明無量種色，青色青光，白色白光，玄黃朱紫，光色亦然。」（文）</p>
            <p>彌覆水上者，苑音一（九右）曰：「覆芳富切。」</p>
            <p>漢書音義曰：「彌滿也。言『遍滿覆蔭』也。」（文）</p>
            <p>四水德無礙有三。一資用自在。二水性澄潔。三流注安祥。初資用自然者。</p>
            <p>彼諸菩薩，及聲聞眾，若入寶池，意欲令水沒足，水即沒足，欲令至膝，即至於膝，欲令至腰，水即至腰，欲令至頸，水即至頸，欲令灌身，自然灌身，欲令還複，水橲還複，調和冷暖，自然隨意，開神悅體，蕩除心垢。</p>
            <p>此初明，水從人好，後開神等，明其得益也。</p>
            <p>《唐譯》雲：「群生遊樂，隨意往來，（池岸）或有涉河，濯流嬉戲，感諸天，水善順物，宜深淺寒溫，曲從人好。」（文）</p>
            <p>漢譯二（四左）雲：「無量清淨佛，及諸菩薩阿羅漢，欲浴時各自入其七寶池中浴，諸菩薩阿羅漢，意欲令水沒足，水則沒足，意欲令水至膝，水則至膝，意欲令水至腰，水則至腰，意欲令水至腋，水則至腋，意欲令水至頸，水則至頸，意欲令水自灌身上，水則至身上，意欲令水，轉複還如故水，則轉還複如故，恣若隨意，所欲好嚦。」（文）</p>
            <p>次明浴後快樂，吳譯上（二十四）亦同之。</p>
            <p>《宋譯》中（九左）雲：「若彼眾生，過此水時，要至足者，要至膝者，乃至要至項者，或要冷者，溫者，急流者，慢流者，其水一一隨眾生意，令受快樂。」（文）</p>
            <p>此水隨菩薩等，所好意來至，還複而浴沐自在，佛力所致，實無漏依果，不思議也。</p>
            <p>自然灌身者，不假以手灌之，德水所成故雲「自然」。調和冷暖，自然隨意者，明冷暖自在。寒熱得中，雲調和，隨意得中也。</p>
            <p>又欲冷則冷，欲暖則暖，只隨意故雲「自然隨意」。</p>
            <p>帥開神悅禮，蕩除心垢者，後明適悅身心，蕩大浪切，流蕩滌蕩，釋名蕩排蕩去「穢垢」也。禮昏義蕩，天下之陰事。</p>
            <p>憬興雲：「心垢者，即煩惱之名，唯慧所除，而水除者，觸水為緣，發慧蕩除故。」（文）</p>
            <p>若然者，水但為緣，應非水除垢。何為水德自在乎未詳也。</p>
            <p>然望西、貫思、梵響依用憬興者非也。</p>
            <p>《會疏》、略箋、義記，並以為水之當體，為佛事可詳矣。</p>
            <p>略箋雲：「因其水觸，而消除三垢是也（云云）。」</p>
            <p>義記引興已雲：「然今家意，注論之義，水之當體，為『佛事義』賢護大士，開悟浴室，香嚴童子觀香圓通，況願智力，焉可思議。」（文）</p>
            <p>今謂，此文顯從假入真之相，謂自力狹劣者，灌浴此水，則忽開狹劣，心悅其體故，雲「開神悅體」，世間水但除身垢，不能除心垢。彼土德水，能除心垢，故雲「蕩除心垢」。心垢者，化土變易垢，與觀經度苦眾生文同，到彼浴池，蕩除無明心垢，方轉，入真土，于於此示「從化入真」之相，可知矣。</p>
            <p>二水性澄潔</p>
            <p>清明澄潔，淨若無形，寶沙映徹，無深不照。</p>
            <p>清明者，其水清淨明瞭也。澄潔者，澄麟音七（六左）雲：「切韻水清也。」考聲雲澄定也，說文凝也亦作澄字。</p>
            <p>琳音二十九（十右）曰。</p>
            <p>韻英曰：「澄湛也。」（文）</p>
            <p>潔無濁也。澄淨無一塵濁，故若無水形，故雲「淨若無形」。</p>
            <p>寶沙映徹等者，池底寶沙，八德池水，相映徹至，底無深而有所不照故，雲「無深不照」，猶如視「金水」。</p>
            <p>三流注安詳</p>
            <p>微瀾回流，轉相灌注，安詳徐逝，不遲不疾</p>
            <p>瀾謂波瀾也，微瀾猶如小波，回流者，回琳音二十（十左）</p>
            <p>又作洄，胡反，蒼頡篇洄水轉也。（文）</p>
            <p>其波潺湲，洄池而流也。轉相灌注者，水波往復，互相擊揚，展轉生波也。安詳等者，示池水流注之貌也，謂安詳而靜流，徐徐而緩逝，不遲不疾者，不緩不急，得其中也。</p>
            <p>《覺經》一（二十）雲：「池中水流，行轉相灌注，池中水流，亦不遲不駛，皆複自作五音聲。」（文）</p>
            <p>《吳本》上（十九左）同之。</p>
            <p>後明水音說法中有三：</p>
            <p>初總標。</p>
            <p>波揚無量，自然妙聲，隨其所應，莫不聞者</p>
            <p>《唐譯》雲：「複次阿難，彼國人眾，或時遊覽，同萃河濱，有不願聞激流之響，雖獲天耳，終竟不聞，或有願聞，即時領悟，百千萬種，喜愛之聲。」（文）</p>
            <p>《宋譯》雲：「又于水中，出種種聲。」（文）</p>
            <p>淨影雲：「下明出聲，於中有四，初演無量自然妙聲，正明出聲，二、隨以所應，下善應物，種種異聞，于中初總。次別後結。」（文）（望西、略箋依之）演無量者，有異本歟，又取波揚之意而牒乎。</p>
            <p>然《會疏》雲：「其波瀾相，長短高下，種種不同，故雲『波揚無量』。願力所致，非七處觸，突發聲之類，故雲『自然』。」（文）</p>
            <p>此解波揚，而為波瀾激揚，無量者，謂波揚之相種種也。</p>
            <p>此亦一義，而今不取之。宗家依此文，雲「波揚實相音」。（文）</p>
            <p>依此意「揚」字，被自然妙聲，而取義。</p>
            <p>淨影亦同此義，故以演字換揚，今據此義，無量妙聲者，下所列諸聲是也，隨其所應等者，隨其所欲，皆能聞也。</p>
            <p>二列諸聲</p>
            <p>或聞佛聲，或聞法聲，或聞僧聲，或寂靜聲，空無我聲，大慈悲聲，波羅蜜聲，或十力無畏，不共法聲，諸通慧聲，無所作聲，不起滅聲，無生忍聲，及至甘露灌頂，眾妙法聲</p>
            <p>《唐譯》雲：「所謂佛法僧聲，止息之聲，無性聲，波羅蜜聲，十方四無所畏聲，神通聲，無作聲，無生無滅聲，寂靜聲，邊寂靜聲，極寂靜聲，大慈大悲聲，無生法忍聲，灌頂受位聲。」（文）</p>
            <p>此中無生無滅，即大涅槃聲。與今經不起滅聲同。寂靜等三句，重累彰大涅槃聲也。</p>
            <p>《宋譯》雲：「佛聲、法聲、僧聲、止息聲、無性聲、波羅蜜聲、力聲、無畏聲、通達聲、無行聲、無生聲、無滅聲、寂滅聲、大慈聲、大悲聲、喜舍灌頂聲、出如是種種，微妙音聲。」（文）</p>
            <p>《會疏》雲：「初三句標三寶，或寂以下別列，謂初四句，（寂、空、慈、波羅蜜）是『法聲』，或十力等二句，是『佛聲』。諸通慧以下是『僧聲』。」（文）</p>
            <p>但是三寶總別而已，說皆說念佛念法念僧，故亦是一義，師說曰，此解局矣。今釋初三寶聲，次真諦聲，（寂靜無我）以大慈悲波羅蜜，是「菩薩聲」，十力等是佛地聲，諸通慧等「三乘聲」。次無生忍已下「十地聲」也。（文）</p>
            <p>有說配屬三寶，如《會疏》亦得矣，但寂靜乃三昧也，無所作，乃二乘果，所作已辦聲也，不起滅，乃菩薩所證，不生不滅涅槃聲也，無生忍，乃初地無生忍，從第二地，至第九地，略之故雲「乃至」。甘露乃第十地而已。（《渧記》）</p>
            <p>各據一義，取捨隨情。</p>
            <p>帥或寂靜聲者│《會疏》雲：「法性寂滅義。」</p>
            <p>略箋雲：「寂靜謂無為。」</p>
            <p>梵響雲：「奢摩他，寂靜三昧聲也。」（文）</p>
            <p>今謂，寂靜者，唐、宋兩譯，止息之聲同之，止息者，禪定靜慮之義，第一義禪也，如弘決四之一（五十三）引寶篋經，若為寂靜無為者，與後不起滅，涅槃寂滅聲，何有差別，故知為寂滅無為者，未穩也。</p>
            <p>帥空無我聲者│《唐譯》雲：「無性聲，人法無自性，空無我之義故。」（此二真諦）</p>
            <p>帥大慈悲聲者│《唐譯》次寂靜聲，明大慈大悲，此乃約果上。</p>
            <p>《宋譯》雲：「大慈聲，大悲聲，喜舍聲，此乃約『菩薩』四攝，今此中，亦似約菩薩慈悲。」</p>
            <p>略箋雲：「天臺曰：佛住大慈心中，以大慈善根力，故能『實與』一切眾生，世間樂，及出世間樂，故雲『慈能與樂』。」</p>
            <p>又雲：「佛住大悲心中，以大悲善根力，故能『實拔』一切眾生，世間苦，分段苦，變易苦，故雲『悲能拔苦』。」（文）</p>
            <p>此約「佛果」。</p>
            <p>帥波羅蜜聲者，即是六度也，波羅蜜，此雲「到彼岸」，乘此六法，從二種生死此岸，到涅槃彼岸故，此二是菩薩聲，乃是自利利他也。</p>
            <p>帥十力無為，不共法聲者，唯佛果所得也。</p>
            <p>梵響雲：「於是處非處等，如實知力也，其數有十，故雲十力。」（一知，是處不是處力。二知，諸業力。三知，諸定力。四知，諸根力。五知，諸欲力。六知，諸性力。七知，一切道至處力。八宿命力。九天眼力。十漏盡力也。如大論二十四等。）</p>
            <p>智力內充，於大眾中，無所恐畏，四無所畏，（一、正知一切法。二、盡漏及習。三、說障道法。四、說盡苦道。如論二十五等。）</p>
            <p>十力無畏，廣略異耳。十力內充，無畏外現，不二乘菩薩共有，故雲十八不共法。（一、身無失。二、口無失。三、念無失。四、無異想。五、無不定。六、無不知已舍。七、欲無減。八、精進無減。九、念無減。十、慧無減。十一、解脫無減。十二、解脫知見無減。十三、一切身業隨智慧行。十六、智慧知過去世無礙。十七、智慧知未來世無礙。十八、智慧知現在世無礙。論二十六等）</p>
            <p>帥諸通慧聲者│《會疏》已下，具舉三乘德，通謂神通，慧謂智慧，通有六通，慧有三智，三乘所得，各自不同，故雲「諸」。（文）</p>
            <p>略箋同之，梵響雲：「諸通慧聲，通名慧性，天然慧性，通達無礙，故雲『通慧』。此與無所作，不起滅，通聲聞菩薩聲也。」（文）</p>
            <p>帥無所作等│《會疏》無所作等，菩薩十地也，初地無所作，二地不起滅法，越隔中間七地，故雲「乃至」。甘露灌頂，即十地也等。（文）</p>
            <p>闕無生忍聲，釋可謂媧矣。</p>
            <p>略箋無所作，不起滅、無生、之三並為第八地，無所作、八地已上，無功用之行，不起滅者，八地所證之涅槃理也，無生忍，乃能證之智也，乃至者，越隔第九地，甘露灌頂，第十地。</p>
            <p>有記意無所作，乃二乘果，所作已辦故。不起滅，乃菩薩所證，不生不滅涅槃聲也。無生忍即初地。從二地至第九地略故，雲「乃至」也。</p>
            <p>今謂，無生無作聲者，連於前「通慧」而顯其德。</p>
            <p>維摩經雲：「雖行無作，而現受身。」（文）</p>
            <p>不起滅聲，即《唐譯》雲：「無生無滅聲」，即大涅槃聲，何以知然者？</p>
            <p>如淨名疏一（四十九）雲：「若論無生者，寂滅之異名也。</p>
            <p>」</p>
            <p>大經雲：「涅言不生，槃言不滅，不生不滅，名大涅槃。」</p>
            <p>故文雲：「法本不生」。</p>
            <p>今則無滅是寂滅義，寂滅即是無生，何所疑也。（文）</p>
            <p>然則菩薩所證之理也，無生忍聲者，菩薩初地、無漏、真智、忍可法無生理、決定不謬，境智冥合，名「無生忍」，故從第二地，至第九地，雲「乃至」。第十地，名菩薩灌頂位，十方諸佛，以智水灌菩薩頂，是名受職灌頂位也，如理趣疏上（二十三）明，（音義）略箋引華嚴十地品可見。</p>
            <p>三聞益</p>
            <p>如是等聲，稱其聲聞，歡喜無量，隨順清淨，離欲寂滅，真實之義，隨順三寶，力無所畏，不共之法，隨順通慧，菩薩聲聞，所行之道。</p>
            <p>《唐譯》雲：「得聞如是種種聲，已獲得廣大受樂歡悅，而與觀察相應，（總句）厭離相應（苦），滅壞相應，（無常）寂滅相應，寂靜相應，邊寂靜相應，極寂靜相應，義味相應，（六句念法）佛法僧相應，力無畏相應，（二句念佛）神通相應，止息相應，菩提相應，聲聞相應，涅槃相應。（五句念僧）初三句，結前生後，稱其所聲等者，水音說法，各稱宜獲得廣大愛樂歡喜也。隨順下，明其「得益」。</p>
            <p>隨應者，《唐譯》雲：「與觀察相應，故知隨順是相應義，心境相應，故曰『隨順』。觀察相應者，境智相應也。」</p>
            <p>淨影雲：「隨順清淨、離欲，寂滅，真實之義，順涅槃也，隨順三寶等，順『菩提』也，此前順果，隨順『通慧』等，隨順『其因』。」（文）</p>
            <p>憬興依之。</p>
            <p>今按小經鳥音說七科道品，彼土眾生，聞是音已，皆悉念佛，念法、念僧。</p>
            <p>義准此中，初清淨等句，彰法聲益，次三寶等句，彰前佛地聲，以佛為「宗」故。</p>
            <p>後通慧等句，彰前僧聲益。</p>
            <p>問：「若然者，應是佛法僧次第，何故先念法耶？」</p>
            <p>答：「賢首三寶章雲：若約『起化』次第，先佛次法後僧，若約『入證』之次第，先法次佛後僧，謂法是諸佛所師故，能生佛故，先明也。」（文）</p>
            <p>據此等說，義不必一準，今就水音說法，且分其相，故念法居先，可知。</p>
            <p>梵響雲：「隨順清淨等，清淨離欲，應上寂靜空無我聲，寂滅實相理體，應上無所作，不起滅等聲，隨順三寶等，佛具三寶，於佛法中，說總三寶。力無畏等，應上十力等，隨順通慧，應上諸通慧聲等。」（文）</p>
            <p>《渧記》清淨者，謂清淨句，即無為法身、法性、清淨義也。離欲者，離善法欲也。</p>
            <p>引涅槃、華嚴、安樂集雲：「此乃菩薩如量智前，有可求菩提，有可化眾生，是以不可舍善法欲也，如理智前，一切眾生，舊來成佛，無可配菩薩，無可化眾生，謂之大寂滅，此時離善法欲。」</p>
            <p>然今此文，說寂滅真實之義，故雲「離欲」，此乃隨順，如理智所照之境故也。</p>
            <p>真實之義者，謂真如實相之義，即第一義也，證入此第一義，及解此第一義，並雲「隨順」而已（云云）。</p>
            <p>隨順通慧等者，三乘之行也，一乘世界，何說三乘所行耶？</p>
            <p>解雲：行卷引涅槃經雲：「雲何為一，一切眾生，悉一乘故，雲何非一，說三乘故，雲何非一，非非一，無數法故（云云）。」</p>
            <p>若約「真土」，一切人天悉一乘，言一乘清淨無量壽世界故，其於一乘中，分三乘者，是化土相也。</p>
            <p>今此池水說法，從假入真之處，豈不說三乘行耶！上來明寶池竟，第三，廣列諸莊嚴之科，盡於此焉。</p>
            <p>第四結顯國名</p>
            <p>無有三塗，苦難之名，但有自然，快樂之音，是故其國，名曰安樂。</p>
            <p>唐（下二）宋（中一）兩文，如《會疏》引。</p>
            <p>淨影屬之寶池出聲中第四科。</p>
            <p>憬興亦屬寶池科。</p>
            <p>望西、略箋、梵響並依用影科。</p>
            <p>《會疏》亦寶池莊嚴六科中，此文為第六因解處，名「皆非」也。</p>
            <p>獨貫思義，不屬寶池科，為器世間總結，可謂詳矣。</p>
            <p>《渧記》從之。</p>
            <p>今謂，安樂之國，名何局寶池耶，總結，上其佛國土，七寶為地已下。</p>
            <p>唐、宋兩譯，亦不局寶池可見，無有三塗苦難之名者，結上亦無地獄，餓鬼，畜生諸難之趣等。</p>
            <p>三惡趣名「難」，是八難之名，苦謂苦受，不苦不樂受名，皆無有故，名尚無，況有實乎，名體俱無，故雲「尚無三惡道之名，何況有實」。</p>
            <p>此乃無三惡趣願，不聞惡名願之報也。</p>
            <p>但有自然快樂之音者，結上寶樹寶池等，音聲說法，是故其名曰安樂者，承上名曰安樂文，總結寶地已來，國土莊嚴。</p>
            <p>小經曰：「但受諸樂，故名極樂。」（文）</p>
            <p>須呵摩提，又須摩提，又須摩題，此雲「妙樂」亦曰「安樂」。</p>
            <p>下文雲：「彼佛國土，清淨安穩，微妙快樂。」（文）</p>
            <p>安樂之名，出於此。若通「化土」言之，則義寂雲：「身無危嶮（三塗苦難）曰『安』，心無憂惱曰『樂』。」（但受諸樂）</p>
            <p>上來土德有五，中明前四段竟，已下第五約人顯土。</p>



            <!-- " " " " " " " " " " " " " " " " " " " " -->
            
            <h5>佛說無量壽經甄解(十二)</h5>
            <p>第五重約土辨人。中有二：一略標聖眾勝報。</p>
            <p>阿難！彼佛國土，諸往生者，具足如是，清淨色身，諸妙音聲，神通功德，所處宮殿，衣服飲食，眾妙華香，莊嚴之具，猶第六天，自然之物。</p>
            <p>《唐譯》（下三）雲：「複次阿難，彼極樂世界，所有眾生，或已生，或現生，或當生，皆得如是，諸妙色身，形貌端正，神通自在，福力具足，受用種種，宮殿園林，衣服飲食，香花瓔珞，隨意所須，皆悉如念，譬如他化自在諸天。」（文）</p>
            <p>《《宋譯》》（中十）雲：「而彼眾生，色相端嚴，福德無礙，智慧明瞭，神通自在，宮殿樓閣，園林沼池，衣服臥具，如他化自在天，最上快樂之具，一切豐足。」（文）</p>
            <p>《《會疏》》引《吳譯》經（上之十六）。此在講堂精舍文前。</p>
            <p>《漢譯》（一之十六十七）亦同之。</p>
            <p>《祥疏》（廿五）雲：「以下大段明『人物美妙』。」</p>
            <p>自有三種：初、雙明「依正」；二報。（一行餘。正報所處已下。雜明依報勝。）</p>
            <p>二、偏明飲食等。（若食時下）偏明「正報」。（其諸聲聞菩薩已下）</p>
            <p>三、別明「依報」。（諸天人民已下）此下分為雙明偏明。然未詳明。</p>
            <p>淨影雲：「自下第四，辨其人民。」</p>
            <p>於中有四：初、就「新往」分正報妙，（初至神通功德）依報勝，（所處宮殿至泥洹之道）為二。後就舊住，亦分正報妙（其諸聲聞已下）依報勝（其諸天人衣服以下）為二故。</p>
            <p>此乃二「依正」相雜難分，故以新往舊住分之耳。</p>
            <p>憬興亦依之。分為他方新生，自國舊住。</p>
            <p>望西、略箋皆依用淨影科。</p>
            <p>今第五、重「約土辨人」有二：初、先標聖眾勝報。二、若欲食時下，廣歎正依二果，至文可知。總科雲重約土辨人者。（科目取於淨影）約土德勝，顯聖眾報德勝也。</p>
            <p>上明聖眾無數，雲聲聞菩薩，其數難量，不可稱說，神智洞達，威力自在等。此是明其，眾多神德耳，未說受用相。</p>
            <p>又前沼池中，雲：「彼諸菩薩，及聲聞眾，若入寶池等。」此雖明沼池受用，而未曲明其聖眾快樂，及色身受用等相，自下經文。正就所須，自然國德。</p>
            <p>具辨其聖眾，快樂之相，對上所明故。雲重「約土辨人」，其義可知。</p>
            <p>有說以下科言，就「性德」示「土相」者。古來注家，之所未曾談，而私竊有所見而然矣。</p>
            <p>何者以下諸文，或言次於無為泥洹之道，或說皆受自然虛無之身，無極之體，是豈非說法性涅槃之色相哉。</p>
            <p>加旃終說寶蓮相，而明重重無盡「依正」互融之相，非是他受用一邊土相。故如此科而已，然則已下諸文，就二受不分妙境界而明焉，不通「化土」相而已。</p>
            <p>是以上來「真化」合說。自下唯說「真土相」。分科之旨在「茲」。學者思擇，（已上渧記）</p>
            <p>此記者，自負之解，其義太得旨，蓋言約性者，可斟酌矣。</p>
            <p>若爾，為法性生意歟，所言性者，華嚴等所謂理性，就此談圓融無礙而已，恐非淨土門意，思之矣。</p>
            <p>初標中，色身音樂等，標「正果」也。所處宮殿等者，標「依」果也。</p>
            <p>此文雖有依正，「以依從正」故雲：「諸往生具足。」故科雲：「標聖眾勝報也。」</p>
            <p>嘉祥雲：「雙明依正者，未詳。」此非雙明，標依報者，以「所須」勝，顯聖眾「果報」勝也。諸往生者，承前聖眾來，顯能具人。此之往生人，而具正依二果勝報也。</p>
            <p>如是者，指次文其諸聲聞菩薩人天等。所處宮殿等，標下無量壽國，其諸天人衣服等。總標雲「如是」也。</p>
            <p>既言諸往生者，《唐譯》雲：「已今當者」，何偏為「新往」乎。清淨色身等者，了惠依影興雲，初三句，如次「身口意」勝也，真金色故，身清淨，即二十一願成就也。（具足諸相）</p>
            <p>辨「無礙」故。音聲妙、即第三十願成就也。（智辨無窮）具六通故，意功德即六神通願成就也。（五六七八九十）</p>
            <p>次文亦二：初資具勝。所處等者，第二十七願（所須嚴淨）成就也。（文）</p>
            <p>《會疏》從之。</p>
            <p>猶第六自然之物者，了惠為分喻。</p>
            <p>下言：第六天王，比菩薩聲聞，不相及逮，不可計倍故。</p>
            <p>略箋雲：「凡淨土宮殿，衣服等資具，乃依佛『願力』，而所成，非眾生所『自作』也。猶如第六天，之於他所化資具，而得自在也。自然之物者，受用他化之物，非自所作，故雲『自然』。」（文）此釋詳矣。</p>
            <p>二廣歎正依二果，中有二：一歎清淨色身；二歎所須殊妙。</p>
            <p>初中有三：一先明非段食所養；二正顯不乖法性；三近譬比校顯勝。</p>
            <p>初非段食所養者。</p>
            <p>若欲食時，七寶鈟器，自然在前，金銀炿璃，硨磲碼靵，珊瑚琥珀，明月真珠，如是諸鈟，隨意而至，百味飲食，自然盈滿，雖有此食，實無食者，但見色聞香，意以爲食，自然飽足，身心柔幣，無所味著，事已化去，時至複現。</p>
            <p>《唐譯》雲：「複次阿難，彼佛國中，有微細食，諸有情類，嘗無瞰者，如第六天，隨所思食，如是飲食，即同食已，色力增長，而無便穢。」（文）</p>
            <p>漢本一（十六）雲：「皆有萬種，自然之物，百味飲食，意欲有所得，則自然在前，意不用者，則自然化去，比如第六天上，自然之物，恣若自然，則皆隨意。」（文）</p>
            <p>《會疏》引吳譯。</p>
            <p>《宋譯》「闕略」此段，望西等諸家，皆依淨影，以為明「資用」勝。或雲「受用功德」。（貫思）或雲「歎飲食自然」。（《會疏》皆但約「資用」耳）未得經意。</p>
            <p>此段非但明飲食資用，世人以為飲食養色身，故近就世間所知，示飲食養彼國清淨色身，是「非段食」之所資，百味飲食資色身，然則明飲食者，為顯清淨色身，渧記獨得此意。</p>
            <p>科雲「明非段食所養」，今用以改科也。</p>
            <p>「百味飲食」者，如《大論》九十三。（《會疏》所引）。</p>
            <p>「鈟器」者，《南海奇歸傳》二雲：「波咀囉鈟也。」</p>
            <p>金剛祥疏二（七右）；鈟多羅，此雲「應量器」，表出家人，體具智斷，內外相應，即是應受，人天供養之器也。</p>
            <p>發軫雲：「體色量三，皆須應法。」（文）。</p>
            <p>○見色聞香者，憬興雲：「唯言見色聞香，即知彼土味觸非食，不吞咽，有說色不離食，故雲『見色』，體即三塵。（香、味、觸）</p>
            <p>非也，即不受用，如何味觸，所味名食故。」（文）</p>
            <p>今據淨土論，食有二種：一法喜食（愛樂佛法味）；二、三昧食（禪三昧為食）。</p>
            <p>今若欲食時，百味飲食，自然盈滿者，即「法喜食」也。實無食者等者，即三昧食也。（妙經五百品（注經四五丁）</p>
            <p>雲：「其國眾生，常以二食，一者法喜食，二者禪悅食。」</p>
            <p>疏七之二（六十三丁）雲：「聞法歡喜，名法喜食，以禪法自資，名禪悅食，或分為三。法喜禪也）由此二食，色力增長，心身柔幣，資清淨色身。」</p>
            <p>大寶積經六十（五紙）文殊願雲：「世尊我複有願，如阿彌陀佛剎，以法喜為食，而我剎中，菩薩初生，起食念時，即便百味盈滿於鈟，在右手中。」（文）</p>
            <p>當知起欲食念時，百味飲食，自然盈滿於鈟中者，阿彌陀佛剎中「法喜食」也。</p>
            <p>禮贊雲：「西方極樂難思議，渴聞般若絕思槳，念食無生即斷饑。」（文）</p>
            <p>由此言之，百味飲食，即是「百法明」，聞無量法門，法喜為食故，成清淨色身，此乃彰，非段食所養，聞「般苦」絕漿，此之謂也。</p>
            <p>三正顯不乖法性。中有二：初先示所居土隨順法性。後正明能居身不乖法本。</p>
            <p>此初也。</p>
            <p>彼佛國土，清淨安穩，微妙快樂，次於無為，泥洹之道。</p>
            <p>異譯「闕略」此段。據師說，此文屬，上飲食自然科。</p>
            <p>解雲：「清淨安穩（安義），微妙快樂」。（樂義）</p>
            <p>此乃由百味飲食，自然心身安樂也。次於無為泥洹之道者。</p>
            <p>上贊佛偈雲：「國如泥洹，而無等雙。」（文）</p>
            <p>若約「一法句」則全無為「泥洹」之道，即百味飲食。百味飲食，即無為泥洹之道，因果不二，亦無次不次，今且約二十九種門，故分事理，百味飲食，是「事相」也，無為泥洹是「真理」也，事理不二而二，故雲「次於」等，二而不二，故雲：「極樂無為涅槃界，一切人物，乃至水鳥樹林，同一法性，無非究竟。」</p>
            <p>今且約而二之邊明之，故雲「次」也。（已上師說）</p>
            <p>雖有此義，而屬飲食自然科者，恐未詳，既言彼佛國土，正明清淨色身，之所居土，文義明矣。</p>
            <p>是以今用渧記科也，此文諸家異解紛紜。</p>
            <p>憬興雲：「次者『近』也，無苦可因故，樂如漏盡願（第三十九）之報也。」（文）</p>
            <p>彼國安樂，近于無為，樂無苦，此唯約「依報」耳。</p>
            <p>望西雲：論注雲：「不斷煩惱，得涅槃分，故雲『次』也等。」</p>
            <p>略箋總歎，新生之依報雲：「凡彼國依正清淨快樂，乃深由生起，無為泥洹之道也。」</p>
            <p>今言泥洹者，是論所謂智慧，無為法身，之「一法句」。從「一法句」，生清淨句。從清淨句，生依正莊嚴，故雲「次」也。</p>
            <p>次謂連次「生起」之義，無為而無不為，曰之次於。</p>
            <p>此即無為而為，依正二報，歷歷分明，為而無為，一法句，清淨寂滅，間不容髮也。</p>
            <p>大師雲：「西方寂靜無為樂等。」又雲：「極樂無為涅槃界者，是也（云云）。」</p>
            <p>此莊嚴清淨，（二十九種）於一法句，生起之義，於義無失，但似一法句，清淨句，以為二義，非論意也。</p>
            <p>《會疏》今彼土相，次同「法性」故雲「次於」（云云）。此為次同之義。</p>
            <p>梵響雲：「次於無為泥洹之道，飲食等樂事之極也，無為泥洹理之精也，雖共無為，事理暫殊故。」</p>
            <p>雲次於泥洹真樂，聖者所欲，事相快樂，凡夫所願，然淨土受樂，散時常寂靜，不違泥洹，故雲「次於」等，此「義」樂無為，與「道」無為無異，而事理且殊，故雲次於。</p>
            <p>義記雲：「六要，次者近也，此言彼土近涅槃道。」</p>
            <p>問：「事贊，極樂無為涅槃界，即其當體涅槃界，何雲耶？」</p>
            <p>答：「彌陀妙果，無上涅槃，極樂即又大涅槃界，第一義諦妙境界、相理絕言，今雲次者，約其新生菩薩歎故，且雲次也。」（文）</p>
            <p>分與次同，分滿隨理宜，營次妙覺之等覺位，必至補處，是亦名超證大涅槃。（文）</p>
            <p>義記依六要，為分證義，而解次於文，貫思義亦同之。</p>
            <p>今文明依報土德，何為菩薩分證乎！</p>
            <p>要解雲：問：「雲無為涅槃界，又言證法性常樂，此似真證涅槃，今何言次耶？」</p>
            <p>答：「約四土相即，（廣略相入）則百寶莊嚴妙土，即法性土，因自因而涅槃，果自果而涅槃。」</p>
            <p>今約「四土分別」故。以寶莊嚴土，雲「次」法性。</p>
            <p>此次即不次淨土妙證，非因非果故，雖住因不見果可證，雖住果而不見因可進，而進而證，其妙境界，不可得思議。（文）</p>
            <p>上來諸說中，《會疏》次者，次同之義，以淨土四德，同涅槃四德，故雲「次於」也。</p>
            <p>此乃且分「依正」而相同之義也，若爾者，廣略相入，同自在無礙我，能同廣略相入，與一法句相入，而無依正別，此上複更何之所同，而言次於「無為」耶！</p>
            <p>未詳也，貫思義並約「初生」分證者，不允，依正混同故。</p>
            <p>梵響要解，其旨歸一致，可謂可也。</p>
            <p>渧記雲：「彼佛國土者，正就『真土』而明焉，清淨者，謂清淨句，即一法句，真實智慧，無為法身，此安穩隨順法性故，雲『清淨安穩』也。」</p>
            <p>彼土快樂，非唯事相莊嚴，全事而理，性相互融，事無礙，故雲「微妙快樂」也，清淨安穩微妙快樂，是乃廣略相入，二受不分妙土，蓮華藏世界之謂也。</p>
            <p>○無為泥洹之道者，諸佛自證之境，所謂法性法身，即「他宗」所談自受用。華嚴所謂「十佛」自體國土，而無有身土依正差別也。</p>
            <p>探玄第三（四十一）雲：「依一乘有二：一約果分，十佛自體國土海，當不可說。二約攝化處，有三類（云云），此攝『化境』蓮華藏世界，次於十佛自體國土，而不異十佛自體國土也，今亦如是，廣略相入，妙土故，不可直言自體國土，故雲『次而已』。」</p>
            <p>問：「廣略相入妙土，則豈非自體國土哉？」</p>
            <p>答：「既言『廣略相入』，廣乃二十九句，方便為物身之土，略是『一法句』法性，實相身之土，非唯廣，非唯略，故雲相入也。」</p>
            <p>若唯一法句，法性實相身上，則可謂自體國土矣。亦是二十句，方便為物之土。則是乃攝化境故，不可謂，十佛自體國土也。</p>
            <p>既是法性方便，二受不分，一乘攝化妙土故，非自體國土，亦非單他受用土，而亦自體國土，亦他受用土而已，苟得此意，則約「往生人」所證，直冥彌陀妙果之邊，則謂之自體國土，亦得矣，故宗師雲：「無為涅槃界」，又雲：「寂靜無為樂」，此乃就「法性」土而言也，然此法性土，即為眾生而所成就，一乘攝化之境，故不可直謂十佛自體國土。</p>
            <p>約此義邊，而今此文雲「次於」，上雲：「國如泥洹，亦此義也，下言無為自然，次於泥洹之道，亦是顯一乘化之土耳。」</p>
            <p>一乘攝化土，故非單他受用，故雲「無為自然」。</p>
            <p>上文「如」字，此文及下文兩處「次」字，皆是足以顯一乘攝化之境而已。</p>
            <p>今意著眼，于清淨微妙言，以為廣略相入，一乘攝化之境，即所謂蓮華藏世界也，此攝化境，留於十佛自體國土，故雲次於也，雖曰次於，而其一乘攝化土，即一法句，即二十九句，二受不分妙境界，故亦是法性土，而十佛自體國土而已。</p>
            <p>若如梵響要解言；則清淨安穩，微妙快樂，乃唯是二十九句，事相莊嚴，而言次於。則此文似方便法身之土。</p>
            <p>一重亞於法性土，然則雖談「廣略相入」，而與略箋所談，亦不異，故只可而未盡文義也。又《會疏》言：「廣略相入無礙自在」等，次同法性涅槃，亦似而非也，彼取次同義，一乘攝化之境，與十佛自體國土，其名義自別，不可言同，何為次同義，況於「次」字無「同」也訓乎（云云）。</p>
            <p>詳曰：「以華嚴一乘攝化，而判今家土者，不然，從來彼此法相差別。」</p>
            <p>何強同彼乎，又清淨安穩等，為「廣略相入」二種，不分土。無為泥洹，為一法句法性身者，亦難思，一法句，豈但法性耶。</p>
            <p>論注雲：「此二法身異，而不可分，一而不可同，是故廣略相入，統以法名，何偏以法性法身為一法句乎？」</p>
            <p>又廣略相入者，廣略互相入，何但取一邊乎，又今文，非論三土勝劣，于此何論「自他受用」不分，可謂過矣。</p>
            <p>今按清淨安穩，微妙快樂者，注曰「安清淨心」，樂清淨心，一處成就，妙樂勝真心，准之解之，清淨安樂即是妙樂，故雲「微妙快樂。」其國土之妙樂，與無為涅槃之樂，相次同德，故雲「次於」。雖「依正」異，而無為法身是一，故雲「相好莊嚴即法身」也。</p>
            <p>此但以「妙樂」同於涅槃「無為」。</p>
            <p>下文雲：「無為自然，次於泥洹之道，亦同之。」</p>
            <p>此乃非論國土勝劣也，無為泥洹者，涅槃無為論曰：「泥曰泥洹涅槃，此三名前後異出。」</p>
            <p>蓋是楚、夏不同耳，雲涅槃音「正」也。</p>
            <p>又雲：「經稱有餘涅槃，無餘涅槃者，秦言『無為』，亦名『滅度』。無為者，取乎虛無寂寞，妙絕于『有為』等。」（文）</p>
            <p>後正明能居身不乖法本二：一名相假有。二法身平等。</p>
            <p>初名相假有者。</p>
            <p>其諸聲聞，菩薩天人，智慧高明，神通洞達，鹹同一類，形無異狀，但因順余方，故有天人之名。</p>
            <p>《唐譯》下（三左）：「複次阿難，極樂國土，所有眾生，無差別相，順余方俗，有天人名。」（文）</p>
            <p>《宋譯》雲：「而複眾生，色相端嚴，福德無量，智慧明瞭，神通自在。」（文）</p>
            <p>漢、吳無此段，諸家順淨影約舊注。</p>
            <p>今不爾，承上標文，清淨色身等，已下廣明，平等證果。</p>
            <p>《唐譯》雲：「唯受法樂，則無差別。」（文）</p>
            <p>無差別者，無五乘差別也。法樂者，即是涅槃平等無為法樂。</p>
            <p>前所謂，證無為泥洹道，受妙樂者也。</p>
            <p>下經雲：「念道之自然，著於無上下。」是也。</p>
            <p>今欲明平等無差，而先明假名字差別，曰：「聲聞菩薩人天，此示假名字相。智慧光明，神通洞達，明『內德平等』。下經所謂無量壽國，聲聞菩薩，功德智慧不可稱說。」</p>
            <p>又雲：「念道之自然，著於無上下，洞達無邊際。即是顯智慧光明，神通洞達，鹹同一類之相也。」</p>
            <p>鹹同一類，形無異狀者，明「外相」平等。內證外用，既同一類，何形有好醜不同耶！故雲：「形無異狀」。</p>
            <p>鹹同句有中間貫前後。贊偈雲：「安樂聲聞菩薩眾，人天智慧咸洞達，身相莊無殊異，但順他方故列名，乃至頂禮平等力。」</p>
            <p>偈意謂：彼土五乘內智外相，皆平等，而有差別名，斯名因順之假名，不妨平等，此皆由平等覺、平等力之所建。因平等故，果亦平等，是故頂禮平等力者也。</p>
            <p>○鹹同一類者，悉皆金色，具足諸相願成就。</p>
            <p>○形無異狀者，無有好醜，願成就也。</p>
            <p>○但因順余方等者，釋疑；謂彼國眾生，得涅槃平等法。而內德外相，悉一類無差別者，何以有聲聞菩薩，人天差別之名耶。</p>
            <p>今為釋「此疑」有此文。</p>
            <p>有說，上願文說，菩薩聲聞人天，故為疑。（《會疏》）此亦一義，非今文正意也。因順余方者，因仍也。</p>
            <p>廣韻托也緣也，順循也。</p>
            <p>義寂有二義：一、因順本業，有人天名。二、順所在處，有人天名。</p>
            <p>今謂，《唐譯》既雲：「順余方俗，有天人名。」謂依託釋迦攝化之風俗，假立假名字差別之相，此乃于平等一相中，示現假名字差相,有人天差別名，而不妨平等，故雲「假名」。非但人天假名相，菩薩聲聞之名，亦是差別假名字耳。</p>
            <p>文但於天人，說是因順，而理乃故有下，自藏聲聞菩薩四字。巒師偈意如此。</p>
            <p>然則因「順余方」立假名字，其體平等法身耳。因順余方者，說假名之義也，何順二義之為，讀者思諸。</p>
            <p>然望西、《會疏》、義記等，全同義寂二義。</p>
            <p>若爾者，為資人天業以為報土生因耶，本業之義不可成，故梵響改雲：「或順本生。」</p>
            <p>又渧記雲：「因順列人天名，乃仍本名。」</p>
            <p>謂從人間而來生者，名「人」；從天上來生者名「天」；猶如言他方聲聞來生，仍本名，故稱為聲聞等。此亦潤色義寂二義而已。</p>
            <p>又有說，西方淨土，微妙難思議。論其「實體」，密嚴華藏，平等一味，至其善巧，安立引生方便，有因順之說。</p>
            <p>孔目章（往生章）淨土泉池、華果，諸乘優劣，雜類不同。並對娑婆眾生，依正果報，所有色心境界，皆悉翻對引接，令成生信法門。</p>
            <p>如西方佛，引此方樂佛習心，西方樹林，引此方樂，樹林習心。西方菩薩引此方樂，伴善知識習心，西方八功德水，引此方樂水習心，如是一切並皆准知。此師能得「因順」之義云云。（文類義贊）今謂：</p>
            <p>他師所謂引接生信法門，是約釋迦說經施設方便言之，與淨祖意天淵耳。</p>
            <p>淨土門意，其說莊嚴等，皆約彌陀果德。其為釋迦「引生」方便者，他師意也。</p>
            <p>今何以引生方便施設，為因順余方之義耶，深思焉。</p>
            <p>本書及略書，引此文已下，為真實證果之明證。涔記等具釋，可往見。</p>
            <p>二、明平等法身</p>
            <p>顏貌端正，超世希有，容色微妙，非天非人，皆受自然，虛無之身，無極之體。</p>
            <p>《唐譯》闕略此段。</p>
            <p>漢本一（二十左）雲：「其身體者，亦非世間人之身體，亦非天上人之身體也，皆積眾善之德，悉受自然虛無之身體，甚殊好無比。」（文）</p>
            <p>吳本同之。</p>
            <p>《宋譯》無此段。</p>
            <p>顏，說文注，顏眉目之間。又詩毛傳，顏額角，揚子方言中，複謂之額。東齊謂之顙。汝穎淮泗間謂之顏。貌者，琳音四（右二），尚書五事。一曰貌，孔注容儀也。廣雅見也（乎）。</p>
            <p>說文從兒象人曰下從人。象形字也。籀文從豸作貊。古字也。（文）</p>
            <p>端說文直也正也。禮玉藻目容端頭容直。（文）正者不扁僻也。</p>
            <p>○超世希有者，明容貌端正無比校。故偈雲：「無可比。」</p>
            <p>下偈雲：「安樂聲聞輩，於此世界無比方，釋尊無礙大辨才，設諸假令示少分等。」</p>
            <p>下比校顯勝文，出於此超世希有句。容色微妙，非天非人者，偈雲：「精微妙軀非人天。」（文）</p>
            <p>故知非但光明色相，容色謂色身，下之身之體，乃出於此句。</p>
            <p>前所謂清淨色身是也，微妙者，人天而非人非天，故曰「微」。非天非人而人而天，故曰「妙」。</p>
            <p>肇公曰：「法身無像，而殊形並應。」（文）</p>
            <p>法身無像，故非天非人也。而殊形並應者，能天能人也。</p>
            <p>若定非天，定非人，則何能天能人乎？若定是人天者，何得能非天非人耶？非人非天，故能天能人也，故曰「微妙」。又非天非人上，亦含非聲聞非菩薩句，思之可見。</p>
            <p>又就顏容說，則言非天非人，而何者其聲聞菩薩之形容者，或天形或人形。</p>
            <p>故法藏因中，睹見人天之善惡者，是通報化淨穢諸土天人，如法華壽量品說：「天人常充滿，指實報土中、菩薩等故。」</p>
            <p>今雖不說，非聲聞非菩薩，其義自在可知矣。</p>
            <p>從此法身非天非人，而見前聲聞菩薩人天，則但是假名字相而已。</p>
            <p>然興疏引有說雲：「既雲非天非人，故生彼土，雖複凡夫，非人天趣。若人趣者，即應四天下。」</p>
            <p>故有越單曰：「若非四天下者，即四洲外，別有人趣耶？」</p>
            <p>若有此洲者，應有長壽天。故淨土中，必有難處，由此淨土非人天趣，故非三界，即智論雲：「無欲故居地故有色故，如其次第，非欲色無色。」</p>
            <p>興破雲：「此恐不然，本誓唯雲，有三塗者，不言善趣故，若非善趣者，必應言有五趣者，又若非佛，而非三界者，即違經（仁王）雲，三界外有眾生，即非七佛說故。」（仁王經雲：三界外，別有一眾生界藏者，外道大有經說者，天臺疏意，正是通教意，偏論界內煩惱眾生（云云）。是以約別圓二教，界外有土。）</p>
            <p>而智論雲：「非三界者，且簡『穢界』故，義亦無過，雖有人天，人天無別，但逐穢土業，以別人天，故雲『因順余方』有人天之名。」</p>
            <p>由此諸天，皆在虛空。</p>
            <p>帛延雲：「第一四天王，第二忉利天，皆自然在虛空中住止，無所依因也。」（文）憬興破甚非也。</p>
            <p>下經說：「必得超絕去，往生安養國，橫截五惡趣，惡趣自然閉，何言淨土有人天趣耶？」</p>
            <p>又自釋下卷文雲：「今即人天雖名『善趣』，對於淨土，亦名『惡道』。」</p>
            <p>雲五惡道，在此穢土，先斷見惑，離三塗因果，後斷修惑，絕人天因果，若生淨土，五道頓舍，故雲「橫截」。橫截者，其果自閉因（下十九左）。今何前後相違耶！</p>
            <p>又逐本業者，亦非也。由「念佛因生彼」，證虛無極之證果，豈回人天「有漏」戒善，而可得彼妙果耶。</p>
            <p>憬興本以「極樂為應化土」，而不知不可思議妙，五乘齊人，同一寂滅無為法身，故致此謬。惜哉。</p>
            <p>○自然虛無之身，無極之體者。</p>
            <p>嘉祥雲：「以神通無所不至，故無極之體，色如光影，故雲『虛無之身』，非竟無色狀也。欲顯形相勝，後作問答，校量。」（文）</p>
            <p>義寂雲：「非胎藏所生育，故『自然』，非飲食所長壽，故『虛無』，非老死所殞沒，故『無極』。」（非長養之身，非終極之身。）</p>
            <p>憬興雲：「虛無無極者，無障故，希有故，如其次第，即求那羅延力願之報也。」（文）</p>
            <p>玄一雲：「言虛無者，橫無障礙故。言無極者，縱無衰退故。」（文）望西依用此等諸師義耳。</p>
            <p>此等諸師解釋，但約淨土身相，無礙無滅、極堅，而不為法身平等證果，大與今家異也。</p>
            <p>略箋雲：「皆受自然等者，自然假莊周語，非用義也。」</p>
            <p>涅槃無名論雲：「至能拔玄根於末始，即群動以靜心。恬淡淵默，妙契自然。『虛無』謂無為解脫，名為虛無。」</p>
            <p>涅槃曰：「又解脫者，名曰虛無，虛無即解脫，非作所作。」</p>
            <p>肇論雲：「無為者，取乎虛無寂寞之妙絕于有為。」</p>
            <p>又雲：「虛無重玄擬老書為文，謂涅槃，今謂自然虛無，乃是無涅槃之義，內證寂滅真理，外現四十八妙相，故雲虛無之身也。」</p>
            <p>無極之體者，無極亦借語俗典，肇論雲：「物不異我，我不異物，物我玄會歸乎無極。」</p>
            <p>今謂，無極者，即真理之謂也，內得真理無極。外受壽命無量，故雲「無極之體」。（文）</p>
            <p>《會疏》大同玄一釋（云云）。</p>
            <p>貫思雲：「影祥等五釋約『通途』。」</p>
            <p>當家釋曰：「虛無身無極體者，法身如來。」（文）</p>
            <p>梵響雲：「虛無之身，來去無礙，無極之體，長短無方也。」（云云）</p>
            <p>此亦相似玄一等釋，要解雲：「皆受自然等者，如證卷引涅槃經。（虛無解脫，無為涅槃）</p>
            <p>無極等者，壽命無量故，此中有多種等（涔記明十無極），此義同箋。</p>
            <p>義記諸師已雲，六要解雲：「虛無是淨土樂也。」</p>
            <p>舟贊雲：「一到即受清虛樂，清虛即是涅槃因，虛無清虛其義似同，言無極者，順升道無究之義，又顯壽命無窮之義。」（文）</p>
            <p>今謂，涅槃經曰：「又解脫者，名曰虛無，虛無即解脫，解脫即是如來，如來即是虛無，非作非所作，乃至不生不滅，不老不死，不破不壞，非有為法，以是義故，名曰「如來大涅槃」。（文）</p>
            <p>以此思之，證涅槃之身，名虛無之身，例如寂滅平等身。無極者，又涅槃雲：「如來身心、智慧，遍滿無量無邊，阿僧祇土，無所障礙，是名『虛空』，如來常住，無有變易，名曰『實相』。」（文）</p>
            <p>又注論雲：「畢竟皆得清淨平等，無為法身，以安樂國土，清淨性成就故。」（文）</p>
            <p>然則無極，亦是涅槃，涅槃即是佛性，證佛性之身，名無極之體，如夫即證真如法性身，或與即證寂滅平等身同。人何為異釋，且虛無與無極，並舉之者，智慧無礙，壽命無量，升道無窮，壽樂無極，即前智慧高明，神通洞達。」（文）</p>
            <p>清淨安穩，微妙快樂，即此義也。故前雲：「次於無為泥洹之道。」思之。此證果身故。引在證卷。</p>
            <p>古今為異譯者多，未辨法身，有相無相義，偏執無相，或執實有，皆情量之所議，而非法之本法，思之。（文）</p>
            <p>今謂上來諸注，異解紛紜，於中，他師釋不足論。《會疏》、梵響，解釋相似他師，非今家意。</p>
            <p>略箋、義記解釋最詳也，貫思、要解並略而於「義足」矣。</p>
            <p>渧記取略箋、義記更潤色雲：「自然者，乃是『性義』。」</p>
            <p>超日月三昧經下（四丁）雲：「自然之法，無有作者，亦無不造，無來無去，虛無自然，曉了一切本無，曉了一切本末，以了諸本，亦無所倚，亦無不倚，自然之慧，皆別了之三界自然，三界自然，人物自然，人物自然，生死自然，生死自然，本無自然，本無自然，佛道自然。解分別斯，一切自然，解分別斯，一切自然，乃能建得超日明定，普濟三世，至無極慧，是為『超日明三昧』。」（文）</p>
            <p>由之自然即證義，亦是無為義也，虛無亦複然也。是以真佛土卷（五左）引涅盤經：解脫者，名曰虛無等文。（比中，非作所作者，所謂自然之法，無有作者，無不造，無來無去，虛無自然義）</p>
            <p>然則今此文，自然虛無之身者，即是即法性法身之色相莊嚴身，論注所謂法身無相，故無不能相，是故，相好莊嚴，即法身也者是已。</p>
            <p>法身有相極致，其在斯文乎？例如：言微妙淨法身，具三十二，即於法身之身體色相，故雲：「虛無之身，無極之體。」不唯言虛無無極，而言之體之身，思之。由是思之，虛無無極，即是法性法身。</p>
            <p>他所謂「自受用身」之身之體，即是方便法身。他所謂「他受用身」，即於虛無無極之身之體故。法性法身，即方便法身，方便法身，即法性法身，自他二受，相即無礙，此乃本師彌陀佛身而已，真土聖眾，皆受此身，則所謂彌陀同體之證者，于此乎可知矣。</p>
            <p>是以證卷引此經文，而證真土證果，直同於化主，足以徵哉。</p>
            <p>所謂利他圓滿之妙位，無上涅槃之極果也者，非此經文而何哉？（云云）</p>
            <p>又雲：「無極之體者，謂法身周遍，法界無有極也，所謂毗盧舍那，遍一切處，即是無極義也耳。」</p>
            <p>體者，謂身體即色身也，即于周遍法界法身之身體，故言「無極之體」也。色身者，顏貌端正，容色微妙，乃應於之身之體也（云云）。</p>
            <p>今詳虛無無極為法性法身，為自受用身；又之身之體，為方便法身，為他受用身；如是二身別體，而於此論「相即」，而後立「二受」不分者，恐非今文意。</p>
            <p>何者今文意，得無為涅槃法之身，名法性，如言寂滅平等法身，何以二物相合，言「相即」耶，思之。</p>
            <p>今按證卷謹顯「真實證者」，則是利他圓滿之妙位，無上涅槃之極果也。即是出於必至滅度之願，乃至必至滅度即是常樂，常樂即是畢竟寂滅，「寂滅」即是無上涅槃，無上涅槃即是無為法身，無為法身即是「實相」，實相即是「法性」，法性即是「一如」。</p>
            <p>次引第十一願，次引此經文，故知今文是第十一願成就文，乃證無上涅槃，無為法身等，證果也，由是言之，承容色微妙句，彰得無上涅槃無為法性果之身，名容色微妙也。</p>
            <p>「虛無」取語道家，無極取語「易家」，而示無為涅槃。河上公老子章句：「虛無制有形。」賈公彥述義君平雲：「虛無者，道德之身；道德者，虛無之神。」（文）</p>
            <p>今假彼，顯無為法身。雲：「自然虛無之身。自然者，吾祖釋有因自然果自然。果自然者，謂使眾生成無上佛。無上佛者，法性法身也。」今約其「果」自然。</p>
            <p>經雲：「無為自然，顯非作非非作也。」虛無之身者，無為法身也。</p>
            <p>論注雲：「無為法身者，法性身也，法性寂滅，故法身無相也，以無為而標法身，明法身非色非非色。」（文）</p>
            <p>今准解虛無謂「寂滅無相」。無相者，無有相之長短方圓青黃赤白「可取」也。謂之虛無，乃是法性涅槃之異名也。</p>
            <p>真土卷引涅槃經曰：「又解脫者，名曰虛無，虛無是解脫，解脫即是如來，如來即是虛無，非作所作。（乃至）解脫即是如來，如來亦爾，不生不滅，不老不死，不破不壞，非有為法，以是義故名曰『如來入大涅槃』。」（文）</p>
            <p>之身者，非虛無外別有身，涅槃法性為其「體」故名法身，即是法性法身也，虛無之身，故非天非人也。</p>
            <p>無極之體者，亦借語易經，顯方便法身。今解無極者，無有極是長短、方圓、青黃、赤白。「極」是非長非短非青非黃等「之相」之義。以方便法身，顯上無性法身虛無之身。</p>
            <p>論注曰：「法身無相故能無不相，是故相好莊嚴即法身也。」（文）</p>
            <p>豈非方便法身乎！故知無極者，無極定相之謂也；無定相，故亦能天能人，是曰無極之體。體是身義，身與體互顯耳。皆受者，前聲聞菩薩人天，皆是受平等法身故。</p>
            <p>智慧神通，鹹同一類，形無異狀而已。</p>
            <p>三比校顯勝中二：初、設譬；後顯勝。</p>
            <p>初中又二：初世尊問。（淨影雲：「校中有五：損將貧人比粟散王；撿以粟散王比轉輪王；換將輪王比忉利天；搗將忉利天，比他化王；擄將他化自在天王；比無量壽一切天人，畢竟不及。初中三（云云）。憬興、略箋等依之）</p>
            <p>佛告阿難：譬如世間，貧窮乞人，在帝王邊，形貌容狀，寧可類乎？</p>
            <p>唐、宋兩本文太略，唯有比校，顯勝一段，無此問答文。</p>
            <p>漢本（二十左）雲：「佛語阿難，如世間乞丐人，令在帝王邊住者，其人面目形貌，何等類乎？寧類帝王面目，形貌顏色不。」（文）</p>
            <p>吳本同之。</p>
            <p>已下為彰「顏貌端正，超世希有」之義。設譬比校顯勝也。</p>
            <p>帥乞人者，今為乞取之乞，正韻求也。求人也，所謂乞丐人也。</p>
            <p>帥帝王者，淨影：「粟散王。」（憬興全同）除輪王以外，皆名粟散王也。</p>
            <p>帥寧可類乎者，箋雲：「寧謂反詞，如何可得類乎。」（文）</p>
            <p>其形貌羸賤，襤縷僅蔽，與王體光儀富有，其形貌容狀，尊卑天淵，豈容比類乎。</p>
            <p>後阿難答有二：初略；後廣辨。此初也</p>
            <p>阿難白佛，假令此人，在帝王邊，羸陋醜惡，無以為喻，百千萬億，不可計倍。</p>
            <p>漢本雲：「阿難言：假令使子在帝王邊住者，其面目形狀甚醜惡不好，不如帝王面目形類殊好，百千億萬倍也。」（文）吳譯同之。</p>
            <p>帥羸陋者，羸弱也。病也、劣也、極也、疲也。說文瘦也、陋小鄙也、陋醜惡也。</p>
            <p>後廣辨其所以二：初貧窮相；次帝王相。</p>
            <p>初中亦二：一、直明其相；二、明其業報。初直明者。</p>
            <p>所以然者，貧窮乞人，底極廝下，衣不蔽形，食趣支命，饑寒困苦，人理殆盡。</p>
            <p>帥底極廝下者，興雲：「底者最也。廝下者，『廝賤人』也。養馬之賤者。」（文）</p>
            <p>最極廝養下賤者，底極廝下也。</p>
            <p>帥衣不等者—明饑寒困苦，趣僅也，應音一（二十九）趣猶「才」也，支援也。襤縷以不全身，而不堪防寒。蔬食以不足充饑，僅持命耳。</p>
            <p>帥饑寒困苦者，饑無食、寒無衣，故苦身心也。</p>
            <p>帥人理殆盡者，天理滅矣。今饑寒所苦所受，性命近將盡，是謂困苦甚也。</p>
            <p>箋曰：「既饑寒逼迫，於容貌之進止，而豈全得其正，故雲人理殆盡也。理人心同然者謂之理。」</p>
            <p>樂記注：「理容貌之進止也。」（容貌進止者謂禮儀作法也）</p>
            <p>《會疏》雲：「五倫五常人之性理，是名人理，貧窮者，辜負父母，悖戾兄弟，故雲殆盡。」（文）</p>
            <p>今謂二注，恐似鑿矣。</p>
            <p>義寂雲：「雖在人報人業垂盡，故雲『人理殆盡』。」（望西所引）此釋為「穩」，理者性也。</p>
            <p>人性所受於天也，內道所謂業報也。有說，理者分也。言雖人間一分，而生下賤者，更為饑寒所苦，今人倫分將盡，人分盡而可類「餓鬼」，何可類「帝王」乎？</p>
            <p>二、明其業報</p>
            <p>皆坐前世，不植德本，積財不施，富有益慳，但欲唐得，貪求無厭，不肯修善，犯惡山積，如是壽終，財寶消散，苦身聚積，為之憂惱，於己無益，徒為他有，無善可怙，無德可恃，是故死墮惡趣，受此長苦，罪畢得出，生為下賤，愚鄙廝極，示同人類。</p>
            <p>明所以其乞丐，下賤、饑寒、困苦，皆是由己前世業報，此乃阿難雖述其所以，而承「佛旨」述之。是於釋迦教中，說五惡五痛五燒之張本也。</p>
            <p>帥皆坐者，應音二（二十四丁）案，坐罪也，謂相緣罪也。</p>
            <p>蒼頡篇，坐，辜也。鹽鐵論曰：「什伍相連，親戚相坐，若引根本而反華葉，傷小指而累四體是也。」（文）</p>
            <p>今按明，由順報業受順後惡報。</p>
            <p>帥前世等者，從前世不植，至犯惡山積，明宿世不作善因，作慳貪業因。如是以下，明由其惡因，命終受惡道長苦，此乃第二生也。</p>
            <p>罪畢得出，下明今生，受其餘罪，此乃第三生後報也。</p>
            <p>初中前世，不植德本者，箋曰：「財施之功德也，前世之功德，為今日福報之本，故雲『德本』也。」積財不施者，明不植財施因。</p>
            <p>漢譯雲：「但坐其前世宿命，為人時愚癡，無智富益慳，有財不肯慈哀仁賢，為善博愛施與。」（文）</p>
            <p>富有益慳等，明其「慳貪」，富有，論語子謂公子荊富有，曰苟美，慳者惜也。（韻英）。吝也。（集訓）。貪也。（字典）</p>
            <p>但欲唐得，貪求無厭，顯上慳相。唐應音二（十六）曰：「唐徒也，徒虛也。」</p>
            <p>漢譯曰：「但欲唐得，貪惜飲食，不信『施貸』後得『償報』也。」（文）</p>
            <p>但欲徒得財物，貪求衣食、財物、無厭足，如海吞水，是慳貪相。「但欲」二字，彰唯慳吝，而不信施報，不信修善等者，不信作善，後世得福，故不修善。犯惡山積者，不信作惡，後世得惡報，故犯惡業重積嶽山。</p>
            <p>帥如是下，次明惡因得惡報，中初明命終無恃怙，如是指前事也，財寶消散者，平生所集積如山財寶，及命終悉皆消散也，苦身聚積，為之憂惱者，舉前貪求時勞，其求利者，涉獵山川，馳走萬里，汲汲然故，雲「苦身」等也。</p>
            <p>於己無益，徒為他有者，雖生涯苦身積財，而命終則舍去，徒為他有，無一益己者，無善可怙，無德可恃者，既趣未來時，善根福德外無可恃，然宿世不修善根，故無應受善根善因可怙，既不修福，故無應得福報德可恃，是故墮惡道也，恃怙二字出詩蓼莪。</p>
            <p>帥是故，死墮惡趣，受此長苦者，明其惡果，此明「順生」報，由慳貪因，得三惡道果報，受長時苦，以償其罪。</p>
            <p>吳本雲：「如是壽終時，財物盡索，素無恩德，無所恃怙，入惡道中。坐之適苦。」（文）</p>
            <p>帥罪畢得出等者，明順後報，既償慳因罪畢出惡趣，今生得人間，而猶在其餘殃，生下賤如是饑寒困苦，此乃由前世業報也。</p>
            <p>吳譯雲：「然後得出解脫，今生為人，作於下賤，貧家作子，強像人形，狀貌甚醜，衣服弊壞，單立獨立，不蔽形體，乞勾生活耳，饑寒困苦，面目羸劣，不類人色，坐其前世，身之所作，受其殃罰爾，眾見之莫誰哀者，棄捐市道，暴露痟瘦，黑醜惡極，不及人耳。」（文）</p>
            <p>示同人類者，義寂雲：「謂視外相，同於人類，內實無有人道可錄，示者視也。」（望西）</p>
            <p>箋雲：「示與視通。」（師古日漢書，多以視為示，古字通用。孔氏詩解，古字以目視物，以物示人，同作視也。）</p>
            <p>今言，視以為人也，蓋是人理殆盡之謂矣。（文）</p>
            <p>私按，示似音通用，示同猶如似同。</p>
            <p>漢本雲：「貧家作子，強像人形，狀貌甚醜等，此形似像人形，醜陋、羸劣不類人色也，像猶言形像沙門，行非沙門。」</p>
            <p>次帝王相中，亦二：初標其相。</p>
            <p>所以世間帝王，人中獨尊。</p>
            <p>漢本雲：「所以帝王，人中獨尊，最好者何。」（文）《會疏》（云云）。</p>
            <p>次明其業報</p>
            <p>皆由宿世，積德所致，慈惠博施，仁愛兼濟，履信修善，無所違諍，是以壽終，福應得升善道，上生天上，享茲福樂，積善余慶，今得為人，適生王家，自然尊貴，儀容端正，眾所敬事，妙衣珍歚，隨心服禦，宿福所追，故能致此。</p>
            <p>漢本雲：「皆其前世宿命，為人時作善，信愛經道，佈施恩德，博愛順義，慈仁喜與，不貪飲食，與眾共之，無所遺惜，都無違諍，得其福德，壽終德隨，不更惡道，今生為人，得生王家，自然尊貴獨王，典主攬制人民，為人雄傑，面目潔白，和顏好色，身體端正，眾共敬事，美食好衣，隨心恣意，在樂所欲，自然在前，都無違諍，于人中殊好，無憂快樂，面色光澤，故乃爾耳。」（文）</p>
            <p>吳本同之。</p>
            <p>但在樂之，在字作「若」。</p>
            <p>帥皆由等一句總標，皆由者所由聲，由謂因也，明宿世善因，招今生善報，宿世者，指三生前也。</p>
            <p>帥初慈惠下，明宿世植善業，次是以下，明順生報，積善余慶下，後明順後報也，句總結也。</p>
            <p>初中慈惠博施者，舉十善初攝餘，謂以慈仁之心，博施財寶，曰慈惠博施。</p>
            <p>論語雲：子貢雲：「如有博施於民，而能濟眾，何若可謂仁乎。」世間帝王，以博施民，仁德為王，仁慈愛世，善無過之。故舉之也。</p>
            <p>帥仁愛兼濟者顯慈惠博施意，周禮雲：「天德曰『仁』。」</p>
            <p>禮記曰：「上下相親曰『仁』。」鄭注雲：「施恩曰『仁』。」白虎通曰：「仁者是『忍』，好生愛人者也。」語雲：「泛愛眾，而親仁。」莊子愛人利物，謂之「仁」。（文）</p>
            <p>仁愛即是慈惠義也，兼濟謂博兼濟於眾民之謂也。</p>
            <p>語雲：「博能濟眾，是兼濟之義，此乃彰上博施也，疏我愛人，則人亦愛者，未詳也。」</p>
            <p>帥履信修善者，易系辭履，信思乎順。孟子有諸己之謂「信」。（文）</p>
            <p>鄭注禮雲：「履蹈」也，說文足所「依」也，又踐也信誠也實也。</p>
            <p>此中意，信誠為所依地，而修十善曰「履信」修善也。</p>
            <p>帥無所違諍者，既仁慈與眾共之，上下相親，忠信修善，故無與物所違諍也。</p>
            <p>帥次順生報中，是以壽終福應等，福謂福德，指仁愛修善業因也，應謂報也，如回應聲，又福指善道福報，是以承上修因故，此解亦得矣。（略箋）</p>
            <p>善道者，天上果報也，故言上生天上等也。</p>
            <p>《會疏》曰：「善道通指欲色、無色、諸天等者，未詳。」</p>
            <p>略箋雲：「天謂欲天，夫初禪已上，皆以禪定為因，今博施修善，即散善而非上界之因也。」（文）</p>
            <p>享慈福樂者，應音四（十八）曰：「享愛也亦當也，說文享受也。」</p>
            <p>又九（十五）曰：「經文作響非體也。」（此經宋本作響）謂受此天之福樂也。</p>
            <p>義寂雲：「響慈福樂者，謂受此福樂，或雲響當作享，享當也受也，又按字書。響訓亦屬此福樂，義亦無爽。（望西所引）</p>
            <p>今謂宋本作響，與享音通故耳。</p>
            <p>帥三中積善等，明順後報，積善余慶者，易曰：「積善之家，必有餘慶。」慶者，義寂曰：「喜慶，嘉慶也。」</p>
            <p>韓詩曰：「慶善也。」</p>
            <p>公羊傳雲：「『賀』也，『美』也。」</p>
            <p>說文從心從反，吉禮以鹿皮為賀，故從鹿者也。（文）</p>
            <p>今謂生天上者，報前生修善因，順報「異熟果」也。今生人間王家者，其天善之餘，福順後報，故雲積善余慶也。享此福樂之餘福故。</p>
            <p>帥適生王家者（一本作乃生王家）：「謂適近也『始』也。」</p>
            <p>帥自然尊者，宿福所致，不用功勳，生而得尊貴也。</p>
            <p>帥儀容等者，儀容妙衣、珍歚是自然尊貴之相也，儀容端正，眾所恭事者，威儀容貌，端嚴好正，天下眾庶，之所恭敬從事也。（箋）</p>
            <p>帥妙衣珍歚者，妙衣謂妙好衣服，綾羅錦繡袞龍等也。珍歚謂八珍列前，盡天下之美也。（膳說文食具也。周禮雲：「膳夫上士二人，事王之膳，方言雲膳美食也。」）</p>
            <p>帥隨心服禦者，望西雲：「服謂著服妙衣也，禦謂進禦珍膳也。」</p>
            <p>廣雅雲：「禦進也侍也。」</p>
            <p>蔡邕獨斷曰：「凡衣服加於身，飲食入於口，妃妾接於寢，皆曰『禦』也。宿福所追，故能致此。」總結成上也。</p>
            <p>義記雲：「故能致此，諸抄並雲，誡慳貪罪，勸無貪善，令時會眾，皆由前業。」今謂善惡報應如所說，虛妄業因招虛妄。」果然今前說虛無等義，次說業因，此意在『令思』佛願大恩，因果共是，佛力所致，何不思恩。（文）</p>
            <p>此釋盡善矣，未盡美矣，至下可知也。</p>
            <p>後比校顯勝二：初印定；二正明。此初也。</p>
            <p>佛告阿難：汝言是也。</p>
            <p>漢、吳兩本全同今本。佛設譬，問現報比校勝劣，阿難答以本末，深契佛意故，印可言如是，是者如是也。</p>
            <p>二、正明。</p>
            <p>假如帝王，雖人中尊貴，形色端正，比之轉輪聖王，甚為鄙陋，猶彼乞人，在帝王邊也，轉輪聖王，威相殊妙，天下第一，比之忉利天王，又複醜惡，不得相喻，萬億倍也，假令天帝，比第六天王，百千億倍，不相類也，設第六天王，比無量壽佛國、菩薩聲聞，光顏容色，不相及逮，百千萬億，不可計倍。</p>
            <p>《唐譯》下（三左）雲：「阿難譬如下賤，半托迦人，對於輪王，則無可論，威光德望，悉皆無有，又如帝釋方第六天，威光等類，皆所不及，園苑宮殿，衣服雜飾，尊貴自在，階位神通，及以變化，不可為比。（此與魏譯異，有二重，初人中貴賤，以下賤人比于輪王，後則天中優劣，以忉利對他化自在天。）</p>
            <p>漢（二初）、吳兩譯與今本文少殊，大意則同。</p>
            <p>《宋譯》（中十左）於依報處，說比校顯勝，相似今文也。</p>
            <p>今經有五比校：</p>
            <p>初、乞丐人比粟散王；</p>
            <p>二、粟散王比輪轉王；</p>
            <p>三、輪轉王比忉利天王（欲界第二）；</p>
            <p>四、忉利天王比他化天（第六天）王；</p>
            <p>五、他化天王比彼國聖眾。</p>
            <p>畢竟不及，「如瞎」獼猴，比彼天女，此乃約「凡小」所知，且於欲界為校量，實于梵王，色究竟百千萬倍，于於此乎，顯顏容端正，超世希有故。</p>
            <p>宋本雲：「及色無色界，一切威勢，對無量壽如來極樂國土，悉皆不現。」（文）</p>
            <p>如是重重比校者何？使最下凡夫到最上果報者，誠是彌陀願力之「恩」也。</p>
            <p>為知此「義」而明之「具悉」也。（師說）又可。</p>
            <p>如是重重差別，由差別業因，得差別果報故，今彼聖眾鹹同類，身相平等，非由「妄業」差別業因，由彌陀「平等業」因，使得平等果報，今為舍三界，有漏差別因果，而歸願力平等因果，故具「悉明」之，可知矣。</p>
            <p>然假如者，憬興所依本，作計如帝王，明藏經本，亦作計如。</p>
            <p>貫思義依之。</p>
            <p>《會疏》、略箋所依本作假如帝王。</p>
            <p>今按，今家所用依計如本，計字助語，猶如用惟字等，石倉歷代文選第二十，明第子方跋錢，舜舉山水文雲：「竊計山水之間，耕釣之土，其樂固不異於昔也。」（文）</p>
            <p>是亦猶曰：「竊惟」而已。（渧記所考）</p>
            <p>帥比之者，「比類」也。比物丑類。疏謂以同類之事「相比方」</p>
            <p>，則學乃易成。（文）</p>
            <p>上來明色身清淨竟。</p>
            <p>第二、明所須殊妙有三：</p>
            <p>一、資具自然；</p>
            <p>二、綱嚴悅目；</p>
            <p>三、自然德風。</p>
            <p>初中亦二：一、所須應念；二、妙衣踐行。</p>
            <p>此初。</p>
            <p>佛告阿難，無量壽國，其諸天人，衣服飲食，華香瓔珞，繒蓋幢旛，微妙音聲，所居舍宅，宮殿樓閣，稱其形色，高下大小，或一寶二寶，乃至無量眾寶，隨意所欲，應念即至。</p>
            <p>《唐譯》下（三右）雲：「複有無量如意妙香，塗香末香，其香普薰，彼佛國界及散華幢幡，亦皆遍滿，其有欲聞香者，隨願即聞，或不樂者，終無所受，複有無量上妙衣服、寶冠、環釧、耳璫瓔珞、華鬘帶。諸寶莊嚴，無量光明，百千妙色，悉皆具足，自然在身，複有金銀、真珠、妙寶之網，懸諸寶鈴，周遍嚴飾，若諸有所須，宮殿樓閣等，隨所樂欲，高下長短，廣狹方圓，及諸床座，妙衣敷上，以種種寶，而嚴師之，于眾生前，自然出現，人皆自謂，各處其宮。」</p>
            <p>（比在上百味飲食之次說之，損妙香隨意；撿衣服寶冠瓔珞等自然在身；換寶網嚴飾；搗宮殿樓閣等隨意。此廣於今經）</p>
            <p>吳譯上（三十五）漢譯二（二十四）。初說舍宅高大，隨意欲有，空中自然隨意，如《會疏》引，次說不能令舍宅隨意，由宿世德大小，此乃真化合說故，與今經不同也。</p>
            <p>《宋譯》雲：「若思飲食，湯藥衣服，臥具頭冠、耳環真珠，羅網等，隨意即至，亦夾佛剎，又複思念，摩尼寶等，莊嚴宮殿，樓閣堂宇房閣，或大或小，或高或下，如是念時，隨意現前，無不具足。」（文）</p>
            <p>淨影曰：「第四重明『依報』勝中：初（興六中第一）明，其國一切衣服飲食等事，與身相稱（此總明）；次或一寶下，就別顯勝，於中有五：</p>
            <p>一、（第二）明諸寶隨心現前（或一寶二寶等）；</p>
            <p>二、（第三）寶衣布地（又以眾寶下）；</p>
            <p>三、（第四）寶網羅覆（無量寶網巳下）；</p>
            <p>四、（第五至如是六返）德風吹鼓（自然德風巳下）；</p>
            <p>五、（第六）寶華充滿（又眾寶蓮華下）。</p>
            <p>第四德風中：初總以標舉（自然德風徐起微動），後其風下別顯之。</p>
            <p>中有四：</p>
            <p>一、風體調和，遲疾得所。（其風調和等）</p>
            <p>二、吹網動樹，發微妙聲。（吹諸羅網巳下）</p>
            <p>三、觸身生樂。（風觸其身巳下）</p>
            <p>四、吹散眾華，遍滿其國。（文）</p>
            <p>憬興明「依報妙」，不分總「總別」為六段。意同淨影。望西、略箋用興科。</p>
            <p>《會疏》以寶衣布地，屬總歎嚴淨中者未可。渧記從之者亦未可。</p>
            <p>今德風中，分德風中，分四者。依淨影，四段皆開德風故。此文初明，一切所須資具應念，上明聖眾「德」，此下明其「聖眾」受用「資具」，隨意自在故，雲：「其諸天人，衣服等，其所須具，應念即至，隨意所欲。」</p>
            <p>後二句通此可見，稱其形色，高下大小者，別就所居舍宅、殿樓為言，何以言之？</p>
            <p>《唐譯》雲：「所須宮殿樓閣等，隨所樂欲，高下長短，廣狹方圓。」</p>
            <p>又《宋譯》：「思念宮殿、樓閣、堂宇、房閣，或大或小，隨意。」</p>
            <p>又漢、吳兩譯，說舍宅高下、大小，隨所欲，以彼證此，高下大小，可屬所居舍宅矣。</p>
            <p>帥稱其形色等者—《會疏》雲：「形其身大小也，色青黃等也，未詳。」</p>
            <p>又箋雲：「其形其色，及高下大小，鹹稱天人所欲，故雲稱其形色等。」（文）</p>
            <p>如解則形色高下大小為所欲，若爾宜言形色以高下大小稱其所欲，而今「稱」字在形色等上，何解為所欲乎，其非可知矣。</p>
            <p>今謂淨影釋雲：「與身相稱，准解言形色者謂身，非言青黃等色，此中意雲，宮殿等相稱，其人天身高下大小，而所居宮殿等，隨有高下大小也，隨意所欲，句亦通此，意欲高居虛空，所居宮殿，亦高在虛空中，意欲下居地下，所居亦稱身在地下，大小亦然。</p>
            <p>漢、吳兩本雲：「諸菩薩阿羅漢，所居七寶舍宅中，有在虛空中居者（高也），中有在地居者（下也），中有意欲令舍宅最高者，舍宅則高；中有意欲令舍宅最大者，舍宅則大；中有意欲令舍宅在虛空中者，舍宅則在虛空中；皆自然隨意，在所作為。）（文）</p>
            <p>可以為證也，何以就舍宅，說大小高下，隨意自在者，此乃顯「真實報土」。何者吳本於中下輩，說「疑城」雲：「所居舍宅在地，不能令舍宅，隨意高大在虛空中。」（文）</p>
            <p>故知「真土」往生人所居舍宅，大小高下隨意所欲「自在」，今在此言之者，為之耳。</p>
            <p>衣服亦非人天所有，《唐譯》雲：「上妙衣。」如大論雲：「欲界天衣，從樹邊生，無縷無織，譬如薄冰，光明明淨，有種種色；色界天衣，純金色光明，不可稱知，何況願力自然土乎。</p>
            <p>願文雲：「如佛所贊，應法妙服。」（文）</p>
            <p>飲食亦非人中天上所有，所謂百味飲食也。</p>
            <p>帥華香瓔珞等，華鬘塗香等。（香如華嚴經入法界品鬻香長者雲。）</p>
            <p>此乃身飾或供具也。（吳本上（廿六）曰其華香萬種，自然之物，非世間物，亦非天上物，諸菩薩意欲，得四十裏華，即自然在前云云。）</p>
            <p>妙香者，如次風吹演法等，此等資具即事而真，悉是菩薩法門莊嚴，例如維摩經（佛道品）說慚愧之「上服」，深心為「華鬘」。</p>
            <p>大集經（序品）明四種瓔珞莊嚴，宜思准於此中焉。</p>
            <p>帥所居宮殿等，理實如大日經，三世法界宮，華嚴彌勒樓閣等，皆證入之境，高低廣狹，各不相妨，一道清淨無著無礙故。</p>
            <p>論言：「宮殿諸樓閣，觀十方無礙，不如化土樓閣，不無礙。」</p>
            <p>帥或一寶等，諸寶隨意現。箋雲：「此即欲一寶則一寶至，欲二寶則二寶至，乃至無量寶亦爾。」（文）</p>
            <p>隨所欲等二句貫上諸句，明隨意證入也。</p>
            <p>《唐譯》下（四左）散華承足後雲：「阿難！一切廣大珍奇之寶，無有不生極樂界者。」（文）正當今文。</p>
            <p>二、妙衣踐行</p>
            <p>又以眾寶妙衣，夾布其地，一切天人，踐之而行。</p>
            <p>彼國人天，受用其妙衣也。彼國寶地，是彌陀正覺果體，故以諸善萬行，莊嚴果地。故雲：「眾寶衣布其地，往來進止，常在行業地。」故雲「踐之而行」。</p>
            <p>二、網嚴悅目</p>
            <p>無量寶網，彌覆佛土，皆以金鏤真珠，百千雜寶，奇妙珍異，莊嚴校飾，周匝四面，垂以寶鈴，光色晃耀，盡極嚴麗。</p>
            <p>《唐譯》文如前引，餘釋並缺之，論虛空功德曰：「無量寶交絡，羅網遍虛空，種種鈴發響，宣吐妙法音。」（文）依此經也。</p>
            <p>寶網嚴麗悅目，寶鈴發響聞法音，以金縷真珠，雜寶之奇，珍嚴飾網，故曰：「寶網。」</p>
            <p>帥金縷者—魏略曰：「大秦國有金縷，繡雜色之綾。</p>
            <p>西域記曰：「如來坐大樹下，受姨母金縷袈裟。」（文）說文。</p>
            <p>縷線也，線線縷可以縫衣，前漢書，不絕如線，廣韻細絲也。</p>
            <p>故知金縷網之線也。</p>
            <p>帥校飾者，苑音四（三右）莊校為飾故雲「校飾」。</p>
            <p>義記雲：「校與挍通用，即文絡義。」（文）</p>
            <p>四面垂寶鈴者，箋雲：「鈴廣韻似鍾而小，又以金為圜郭，半裂以出聲，錮銅丸，於內搖之，聲令令然。」（文）</p>
            <p>帥晃耀者，日光明貌，廣雅晃暉也，考聲日光也，耀說文從火作耀，從光作耀，俗字非正也，耀照也，光明也。</p>
            <p>三、自然德風有四：一、風體調和；二、音聲德香；三、風觸快樂；四、散華承足。</p>
            <p>初風體調和者</p>
            <p>自然德風，徐起微動，其風調和，不寒不暑，溫涼柔幣，不遲不疾。</p>
            <p>《唐譯》下（四）雲：「彼極樂界，于晨朝時，周遍四方，和風微動不逆不亂。」（文）</p>
            <p>吳譯文如《會疏》引初一句明風體。</p>
            <p>帥德風者，《會疏》意非世間之風，非天上之風，八方上下，眾風中之精，雲「德風」。</p>
            <p>箋雲：「功德之風，所謂八種清風也。」</p>
            <p>贊雲：「八種清風尋光出，此之謂也。」</p>
            <p>記雲：「演發法音，流布德香，令得快樂等，皆是風之德故，有此德之，故雲『德風』。」（文）各據一義。</p>
            <p>今又可，贊偈所謂清淨薰是也，如來無漏清淨功德之所薰發曰「德風」也。</p>
            <p>帥徐起微動者，風徐徐而起，微動寶網及寶樹。經雲：「彼佛國土，微風吹動，諸寶行樹，及寶羅網，出微妙音等。」</p>
            <p>帥其風調和等，明其風調和得所稱人心。</p>
            <p>帥不寒不暑者，謂調和得中。</p>
            <p>帥溫涼柔幣等者，溫暖涼冷，得其所故，觸身柔軟，其吹亦不遲不疾得中，即微風徐動之相也。</p>
            <p>《唐譯》雲：「和風微動，不逆不亂是也。」</p>
            <p>二、音聲德香</p>
            <p>吹諸羅網及眾寶樹，演發無量微妙法音，流布萬種溫雅德香，其有聞者，塵勞垢習，自然不起。</p>
            <p>《唐譯》下（四右）次和風雲；「吹諸雜花，種種香氣，其香普薰，周遍國界。」（此說吹雜華不說吹羅網，又不說得益）</p>
            <p>漢、吳、宋並吹七寶樹，自出妙音，亦不說吹羅網，贊偈承網鈴說風吹雲：「調風吹動出妙法，和雅德香常流布，聞者塵勞習不起。」（文）</p>
            <p>此吹寶樹，推于前清淨薰，不說之，但「頌」吹網也。</p>
            <p>帥吹諸等者，調和德風吹，微動上諸羅網及眾寶樹也。上說七寶諸樹，周滿世界，有寶樹處，必有羅網。故雲：「寶網彌覆佛土。」故知吹羅網則亦吹寶樹故，網與樹並舉也。</p>
            <p>帥演發已下二句，明風吹「德用」，謂風有「音薰」二用，故分為二。其風「聲」演發無量妙法音，其風「薰」發德香，流布國中。願雲：「國中所有一切萬物，皆以無量雜寶，百千種香，而共合成，嚴飾奇妙，其香普薰，十方世界等。其寶網寶樹，皆以無量寶嚴飾，其寶皆以百千種香合成，故風吹寶網寶樹，則自薰發其香也。</p>
            <p>帥溫雅者，溫切韻和也，雅正也。其香和而「不淫」曰「溫雅」。</p>
            <p>帥德香者，如來清淨功德所「薰發」故名「德香」。</p>
            <p>淨名疏曰：「香是離穢之名，而有宣芳散馥馨香之用。」</p>
            <p>故無量義經：「道風德香薰一切，理中無上戒定慧智，芬芳難竭故名為「香」。」（文）</p>
            <p>帥其有聞者，等者，明聞「音」聞「香」之德益也。</p>
            <p>帥塵勞垢習者，箋雲：「塵勞即煩惱正使也，垢習謂習氣也。染汙故名塵，擾惱故名勞，此即謂煩惱也。」（文）</p>
            <p>帥自然不起者，安養自然德備，非謂真土眾生，有塵勞垢習，而不起也。</p>
            <p>若約普薰十方者，不妨亦有之。</p>
            <p>三、風觸快樂</p>
            <p>風觸其身，皆得快樂，譬如比丘，得滅盡三昧。</p>
            <p>上舉耳鼻「二根」得益，今明「身觸益」，風是不可見故，不說眼益，又風非可食，不說舌根益，又彼國諸莊嚴，隨所觸，皆無不生樂，豈翅德風而已哉？今因風示一端耳。故玄一雲：「約實而論，對前衣服等，而生勝樂，然且約一相故。」風中方說（望西所引）</p>
            <p>望西雲：「第三十九願成就也。」《會疏》從之。</p>
            <p>滅盡三昧者，青龍疏下二（二十八）雲：「十地第九雲寂滅定，餘論皆名滅盡定也。」</p>
            <p>大般若雲：「滅想受定。」</p>
            <p>釋此名者，令不恒行（第六相應）恒行（第七相應）染汙心心所滅。故名滅盡。</p>
            <p>命（論作令）身安和，故亦名定，滅盡之定依主釋。（文）</p>
            <p>箋引唯識亦得矣。</p>
            <p>箋曰：「此三昧令身安和故，以譬風觸之快樂也。」（文）</p>
            <p>梵響雲：「滅盡定，是聲聞樂最第一也，又界內快樂無有並者，故以為譬。」（云云）</p>
            <p>有解雲：「諸經多取此譬，近寄所知示耳。或可，即淺彰深，即是大寂滅樂也。」</p>
            <p>四、散華承足</p>
            <p>又風吹散華，夾滿佛土，隨色次第，而不雜亂，柔幣光澤，馨香芬烈，足履其上，陷下四寸，隨舉足已，還複如故，華用已訖，地輒開裂，以次化沒，清淨無遺，隨其時節，風吹散華，如是六返。</p>
            <p>吳譯上（二十五）文如《會疏》引。漢譯二（五右）亦同之。</p>
            <p>《唐譯》下（四）亦《會疏》引文。</p>
            <p>《宋譯》雲：「複吹樹花，落于地上，周夾佛剎，高七尺，量平正，莊嚴柔幣光潔，行人往來，足躡其地，深四指量，如「迦鄰那」觸身安樂，過食時後，是諸寶花，隱地不現，經須臾間，複有風生，吹樹落花，布地面上，如前無異，初夜後夜，亦複如是。」（文）</p>
            <p>又風吹至而不雜亂，明散華相，柔軟光澤至如故，明其花柔幣相。花用已下，明舊華新華，次第相續，初中風吹華者，風吹寶樹，散七寶樹華，夾覆其國中，其花飄散佛菩薩上，花墮地成聚，隨色次第，紅白等不相雜，而能分類，各為一聚。故雲：「隨色次第，而不雜亂。」</p>
            <p>《唐譯》雲：「花飄成聚，高七尺量。」（《宋譯》亦雲七尺。漢、吳並雲皆厚四尺）</p>
            <p>成聚者，花飄布地，令平正也，故次說譬雲：「譬如有人，以花布地，手按令平，隨雜色花，間錯分佈，彼諸花聚，亦複如是。」（文）</p>
            <p>今經略「墮地布平正」，以《唐譯》可助顯也。</p>
            <p>帥柔軟等者，次明布地「華」柔軟光色之相，足蹈即陷舉足如故者「柔軟貌」，若強剛履如石，則何隨足蹈舉哉。</p>
            <p>故《唐譯》雲：「其花微妙，廣大柔軟，如兜羅綿，若諸有情，足蹈彼花，沒深四寸，隨其舉足，還複如初。。」（文）可以為證。</p>
            <p>《宋譯》雲：「足躡其上，深四指量，如『迦鄰那』觸身安樂。」（文）</p>
            <p>馨香者，苑音四（十右）曰：「馨顯形切。」</p>
            <p>說文曰：「馨謂香之遠聞也。」（文）</p>
            <p>芬烈者，琳音六（七左）雲：「芬說文土草初生，香氣分佈也，烈者興本作裂者非也，烈熱也、爛也。」（文）謂其香酷盛也。</p>
            <p>陷下者，楚辭陷滯而不濟，王逸雲：「陷沒也，案陷猶墜入也。」</p>
            <p>四寸者，梵響雲：「聖者有德，雖離四寸，今准彼數。」（文）</p>
            <p>義記雲：「四寸者，因順此土，又表四神足。」（文）</p>
            <p>並難思矣，還複如故者，舉足已則如舊平生也。</p>
            <p>帥花用已下，明舊華去，新華複散大地清淨，花用己者，花用有三：一、供佛；二、嚴地；三、散香。</p>
            <p>此中雖不說，散華處含供佛散香之義。故漢、吳兩本說「供佛」，又夾滿佛土。（文）</p>
            <p>正莊嚴寶地，故《唐譯》說「花聚」譬。</p>
            <p>魏、唐兩譯嚴土為本故，不說供佛。論雨功德成就，正嚴寶地，據此經也。</p>
            <p>此用已訖，則化沒無遺，大地清淨也。亦是大地開裂。以色次第，自然沒入於地中，而無留舊華。</p>
            <p>《唐譯》雲：「舊華既沒，大地清淨。」（文）</p>
            <p>漢、吳兩本不言沒入於地，雲：「華小萎，則自然亂風吹，『萎花』悉自然去，譯家隨意樂而已。隨其時節等，明新華複吹散，其可散之時至，則複風吹散華，夾滿佛地也。」</p>
            <p>故雲：「風吹散。」</p>
            <p>《唐譯》雲：「更雨新花還複周夾等。」（文）</p>
            <p>如是六返者，上舉飄華「成聚」舊花沒，新花散，如是六返也。</p>
            <p>憬興雲：「帛謙皆雲『如是四返』，即供聖之花，故於六返無複妨也。」（文）</p>
            <p>今謂《唐譯》雲：「于晨朝時，和風微動（乃至），過晨朝已，舊花沒新華複周夾，如是中時、哺時、初中後夜，飄花『成聚』亦複如是。」（文）准解。</p>
            <p>菩薩行時，晝三時夜三時，故因順他方，說晝夜六返，實非淨土有晝夜。</p>
            <p>小經：「晝夜六時，雨天曼陀羅華者是也。」</p>
            <p>按瑜伽四（十六）雲：「又彼諸天，所有地界，平正如掌，竟無高下，履觸之時，便生安樂，下足之時，陷便至膝，舉足之時，隨足還起，于一切時，自然而有，曼陀羅華，夾布其上，時有微風，吹去萎華，複引新者。」</p>
            <p>天上既有此事，今亦「因順」耳。</p>
            <p>第三結、顯不可思議</p>
            <p>又眾寶蓮華，周滿世界，乃至安立無量眾生，于佛正道。</p>
            <p>淨影明「依報」勝（所須殊妙科）中，初總明，次別明有五，此文五明寶華充滿。</p>
            <p>憬興明「依報」勝六段。此當第六科，諸家多據此二師，此文屬細科。</p>
            <p>《會疏》第二攝淨土中（依報之初，又其國土七寶已下）分七科。</p>
            <p>其第七，明「依正」互融德。今文也。</p>
            <p>今第二、明彌陀所成果德中（法藏菩薩為已成佛已下），有三：</p>
            <p>一、通明「身、土」成就；</p>
            <p>二、別明「國土」功德；</p>
            <p>三、總結：土德不思議。</p>
            <p>前二科上既竟，已下第三結，不可思議也。何以結不可思議？論曰：「彼佛國土，莊嚴功德者，成就不可思議力故。」</p>
            <p>注下（六右）雲：「不可思議力者，總指彼佛國土，十七種莊嚴，功德力不可得思議，乃至此中佛土，不可思議，有二種力：一者業力—謂法藏菩薩，出世善根「大願業力」所成；二者正覺阿彌陀法王「善住持力」。」（文）</p>
            <p>論主歎「依報」十七句，曰成就不可思議力。</p>
            <p>今據之為「總結」安樂國不思議，文曰：「三十六百千億。」又雲：「無量種色。」</p>
            <p>豈不法藏菩薩「大願業力」所成乎？故說此華，是本法藏比丘，願力所成，又雲：「華光出諸佛」等，亦是阿彌陀法王「善住持力」所攝也。</p>
            <p>當知上來所說，一切莊嚴功德，皆是大願業力所成，亦是自在神力所攝，是以今結不可思議也。</p>
            <p>何以結「國土」不思議，以眾寶蓮華耶？解雲：「西方淨土，是蓮華作佛事，故亦名蓮華藏世界，觀經盛說之，今此「根本經」，具結歎「眾寶蓮華」不可思議。</p>
            <p>今就此文，顯其義，略有五意：</p>
            <p>轂顯依正互融故—華出佛身，佛化十方，依正互融，事事無礙，若廣說則如華嚴等，今但為「凡聖」，故舉其綱目耳。</p>
            <p>畢顯諸佛之本故—為此義故，於「上」寶池華處，不說華光出佛，而至此說之，彌陀教「總結」故。且如楞伽經言：「十方佛剎中，所有法報身、應身及變化，皆從無量壽，極樂世界中出。」</p>
            <p>雖有此文，枝末教中，其義未分明，至說此經，方始開顯彌陀方便法身別德。</p>
            <p>今家和贊中，粗指點其意雲：「一一華中，三十六百千億，光明照洞無不至，一一華中，三十六百千億佛身光等，相好如金山，次十方三世無量慧，同乘一如，二智圓滿同平等，攝化隨緣不思議等，以後二首贊，顯前華光佛身，此乃本偈文。」</p>
            <p>華光次明「寶池」，次明「龍樹」贊，末後有十方三世無量慧偈，然和贊「越隔」諸贊，而直以末後贊，次華光贊者，以十方三世「無量慧」為華出佛身之微意也。</p>
            <p>由此言之，十方三世，無量諸佛本佛，即是方便法身別德也，同乘「一如」號正覺者，「一如」即所謂蓮華，何以言之，此蓮華即彌陀正覺華，論主說聖眾為「正覺華化生」，經曰：「之從『如來生』，又經說於七寶華中，自然化生，然則七寶華即『正覺華』，正覺華即『一如』也，一如即眾寶蓮華也。」</p>
            <p>然則十方三世，無量慧，同乘一如者，即是一一華中，所出十方三世無量諸佛身也，于於此知，此眾寶蓮華，顯諸佛本也，應知。</p>
            <p>斃以統收一經所說故—謂下卷說，十方恒沙諸佛，皆共讚歎等者，即此華光所出諸佛也。</p>
            <p>故下卷初承此文，而顯諸佛能贊，釋迦亦其一也。</p>
            <p>序分寄菩薩歎德，說釋迦八相，豈不此華中出佛乎？又彌陀因行果德，皆此寶蓮華外乎！</p>
            <p>故雲：「是本法藏比丘願力所成，當知。」統收前後所說，攝此眾寶蓮華中焉。</p>
            <p>氌顯同體之證故—下三輩章及胎化章所雲：「于七寶華中，自然化生者，即指此『蓮華』也，約『主』則微妙淨華台，約『伴』則如來淨華眾，正覺華化生。」</p>
            <p>以「機法」不二而成故，願生之者，坐佛所座，同證無為法性身。吾祖所謂「真實證」是也。</p>
            <p>氫彰願力難思故—上威神力故、本願力故、明瞭願故、堅固願故、究竟願故六句，貫徹於此，以顯彰是本法藏比丘「願力」所成，由願力故，成正覺阿彌陀果德。</p>
            <p>故鸞師偈曰：「如是神力無邊量，故我歸命阿彌陀。」（文）</p>
            <p>神力無邊量者，下所謂無量威神無極是也，承上華光出佛，說微妙法，（通十七、十八、十九、二十願，故承之）十方世界，諸佛如來，莫不稱歎於彼，彼稱歎威神無極也，其威神無極者，指無量壽佛，威神功德。</p>
            <p>故巒師偈曰：「神力無極阿彌陀，十方無量佛所歎，威神功德不可思議，故雲『神力』無極。」</p>
            <p>然則威神無極，通此寶蓮華，十方無盡攝化，出於眾寶蓮華，於十方世界，顯神力無極者也。</p>
            <p>此之威神無極從「大悲願力」廣大無際起，可得而測乎！</p>
            <p>凡從十方佛國中，乘願往生者，亦莫不歸斯「願力」自然之功德，如下偈文具說，有如此「五義」故，以蓮華結彌陀教，而起下十方諸佛「讚歎」攝化也。</p>
            <p>帥又眾寶等者，此中有六：</p>
            <p>初、二句標蓮華藏世界；</p>
            <p>畢一一寶華等二句，明華葉數量；</p>
            <p>斃其華光明下，明華光有異色；</p>
            <p>氌一一光中等二句，明出光多少；</p>
            <p>氫一一光中，出佛身等，明光出佛身；</p>
            <p>氬一一諸佛下，明「化流」十方。</p>
            <p>帥初中言，又眾寶蓮華,周滿世界者，先標法藏「願力」所成蓮華，此華以無量「行願」所成，因無量故，果亦眾寶蓮華也。</p>
            <p>《唐譯》雲：「阿難，彼佛國中，有七寶蓮華。」（文）</p>
            <p>周滿世界者，國界皆以寶蓮華莊嚴，故名蓮華藏世界。此乃彌陀正覺體，即是蓮華故，亦曰「光明無量土」。亦曰「無量壽」世界也。</p>
            <p>有說乃處處有池，池中有蓮，故雲：「周滿世界『非』也。」</p>
            <p>宗家寶池觀疏雲：「此明寶樹難精，若無池水，亦未名好，一為不空世界，二為莊嚴依報，為此義故，有此池渠觀也。」今亦准知。（淨土和贊嘗解）</p>
            <p>今謂鑿解耳，今非謂花所生處，明花夾滿國界，莫論所生處，非凡慮之所知故。</p>
            <p>帥二中言：「一一寶華，百千億葉者，明華葉之數。」</p>
            <p>《唐譯》雲：「一一蓮華，有無量百千億葉。」（文）</p>
            <p>由如來無量行業力故，說為無量百千億葉。</p>
            <p>望西雲：</p>
            <p>問：「佛座尚八萬四千葉，池花何有百千億耶？」</p>
            <p>答：「隨緣不定。」（文）</p>
            <p>義記責雲：「鎮徒觀經華座之蓮，雲『隨緣』等，為是化耶？為是報耶？」（文）</p>
            <p>渧記雲：「觀經『華座觀』說，如是蓮華,有八萬四千葉者，此乃單『他受用』身，華座故爾而已。」是以今家為「化土相」也。</p>
            <p>如今此文，則說真土二受，不分妙境界相，故池蓮華葉，百千億葉，而太過於「觀經」華座之葉數，宜矣，況此文依如來會，則言「無量百千億葉」，百千億乃十萬億，亦是舉滿數而已。</p>
            <p>故其實無量，是以說無量百千億也，由是思之，他受用身之「應」于十地菩薩所座之座，第一佛身座，「百葉」蓮華，為初地菩薩說百法明門；第二佛身座，「千葉」蓮華，為二地菩薩說千法明門；第三佛身座，「萬葉」蓮華，為三地菩薩說萬法明門。</p>
            <p>如是如來漸漸增長，乃至「十地」他受用身座，不可說妙寶蓮華。為十地菩薩說不可說諸法明門。（心地觀經說）他受用身，所座蓮華，猶如是矣。</p>
            <p>而今寶池，華葉無量百千億，則與他受第十佛身，所座華葉不可說妙寶蓮華，全同而已，豈非「真土」德相哉，池蓮華葉，既如此矣。</p>
            <p>其化主所座「華葉」豈可思議哉，惟夫周滿世界，寶池蓮華，其一一蓮，皆各有無量百千億葉，一一各為「他受用」之所座，故以他受用身「所座」之蓮華，為寶池莊嚴者，豈是單他受用報土也哉！明知二受，不分妙覺界相也。</p>
            <p>然則一一蓮華，各他受用上，而其一一葉各應身土故，總該「攝此」他受應化，無量佛國，而為一個「真實」報土，寶池莊嚴，可謂恢廓廣大，超勝獨妙矣，如此妙莊嚴相，非「他流」約「他受」，而判彼土，人之所知也。</p>
            <p>若約「他受」判彼土，則一葉蓮猶足，以為他受土矣。</p>
            <p>以無數蓮，而成莊嚴之土，豈他受土而可也哉。由是觀之，今家真土「妙判」，卓識高見，可符合經旨矣。</p>
            <p>感戴奚言，且夫以他受所座，為寶池莊嚴，則非是他受用土，而依正莊嚴，相相歷歷，則亦非自受用土，是以對此經文，愈為二分，不分妙境界，足以徵而已。（已上渧記）</p>
            <p>帥三中言，其華光明等者，明華光有異色。</p>
            <p>《唐譯》雲：「其葉有無量百千珍奇異色，以百千摩尼妙寶莊嚴，覆以寶網，轉相映飾，阿難彼蓮華量，或半由旬，或一二三四，乃至百千由旬者。」</p>
            <p>今經不說量，亦不說寶網，又彼經不說青黃等，但雲：無量百千，珍奇異色，此中以百千之數說之，青色青光等，於無量種色中，僅舉六色者，約「凡小」所知，理實無量種色。</p>
            <p>故《唐譯》雲：「無量百千異色，眾寶莊嚴蓮華，可有無量珍奇異色也，青白、玄黃、朱紫者，諸家二塗，一雲青黃朱（赤也）白是正色也，玄紫者，間色也，玄黑有赤色，華無正黑，今玄擬黑，紫赤黑色。」（梵響）</p>
            <p>此准小經說「四光四色」，一雲：「青白玄黃朱是正色，如次東西北中南故，紫者間色黑所備故，舉紫一，顯綠紅碧F16891;黃也。」</p>
            <p>玉篇雲：「玄黑也此為正色，未聞世有黑色蓮華。」而佛本行經曰：「有一大龍池，周匝四十裏，池多五色蓮華，四面華樹，令人愛樂，既言五色蓮華，豈無黑色耶！」（略箋所引）</p>
            <p>望西引助宣記，成五正色、五間色之義。</p>
            <p>略箋、《會疏》、渧記並從之。</p>
            <p>音義雲：</p>
            <p>楊升庵集六十六雲：「五行之理，有相生者，有相備者，相生為正色，相備為間色；正色青、赤、黃、白、黑也，間色綠、紅、碧、紫、流黃也。</p>
            <p>木色青故，青者東方也；</p>
            <p>木生火其色赤，故赤者南方也；</p>
            <p>火生土其色黃，故黃者中央也；</p>
            <p>土生金其色白，故白者『西方』也；</p>
            <p>金生水其色黑，故黑者北方也；</p>
            <p>此五行之正色也。</p>
            <p>甲巳合而為綠，則綠者青土黃土之雜，以木備土故也；</p>
            <p>乙庚合而為碧，則碧者青木白金之雜，以金備木故也；</p>
            <p>丁壬合而為紫，則紫者赤火黑水之雜，以水備火故也；</p>
            <p>此五行之間色也。</p>
            <p>流黃一作『F16891;黃』。」（文）</p>
            <p>恐脫戊壬合而為F16891;黃，則F16891;黃者，黃黑之雜。以土備水故也之句乎。</p>
            <p>此亦依五正色之義，此二義中，後義約此土五行、五方相生、相備，淨土豈然乎，況黑色是一切壞色故，性相立四顯色，而黑不為顯色，淨土豈有壞色乎；前順經旨乎，況付順小經可考。</p>
            <p>帥暐曄煥爛者—琳音五十五（四左）煒煜上韋鬼反，古今正字雲：「赤色盛也。」毛詩傳亦赤貌也，下炎劫反。</p>
            <p>廣雅雲：「煜亦光明也。」郭注方言亦盛也，二字並從火，煒曄皆聲也，經從日作暐曄，俗字也。</p>
            <p>應音一（十二）說文煒盛明貌也，方言煜盛也，經作暐曄非體也。（文）</p>
            <p>煥爛者，憬興雲：「煥者『明』也，爛者文章『鮮明』也。」（玄一同之）</p>
            <p>義寂雲：「煥爛者，炳著也。」</p>
            <p>琳音十七（七右）雲：「煥爛猶暉赫之盛也。」（文）</p>
            <p>帥明曜日月者—箋雲：「其光之炳明也，猶曜乎日月矣。」</p>
            <p>偈曰：「曜日光此意也。《會疏》明曜如日月。」</p>
            <p>帥四中言，一一光中，出三十六百千億光者，明出光多少。</p>
            <p>《唐譯》雲：「是一一花。」（乃至百千由旬花）</p>
            <p>出三十六億，那由他百千光明。（文）</p>
            <p>葉寶量各光，各以百千數之，今三十六億個百千故，百千二字在下億字屬上，加那由他，為顯三十六億，即是那由他也，今經屬億於百千，三十六個之百千億也，一一寶華百千億葉，放光明故雲：「百千億光。」</p>
            <p>三十六者，梵響雲：「青白玄黃朱，一一光明，相入無礙，六六三十有六也。」</p>
            <p>又有說華嚴入法界品，亦說此數。古師釋雲：「六度之中，一一各亦具六度，故為三十六，可以准解，但以如來行業不可思議故，致如是感報不可思議也。」（師說）</p>
            <p>帥五中，一一光中，出三十六百千億佛等者，明華光出諸佛，《唐譯》雲：「一一光中，出三十六億那由他百千諸佛。」身如金色，具三十二大丈夫相，八十隨形好，殊勝莊嚴，放百千光，普照世界。（文）</p>
            <p>所出佛身是何？有雲：「應身佛也。」</p>
            <p>《唐譯》說：「是諸佛現往東方等，然則如今釋尊應身如來，皆是從極樂華光中出而已。」</p>
            <p>故光佛可謂「應身」，如心地觀經說：「變化身華葉，一一華葉，為一三千世界等。今此華光佛身，乃十方三千大千世界，各各教主、應身如來。」（云云）（渧記）</p>
            <p>有說：「楞伽經所謂法報身及化身，從極樂界中出。即從華光所出諸佛。故通『三身』。」</p>
            <p>有說：「此中正顯諸佛法身，雲身色紫金，相好殊特等。」</p>
            <p>故十住論所雲：「現在十方清淨，世界諸佛者是也。」（師說）</p>
            <p>偈曰：「一一光（一作華）中有佛身，多少亦如所出光，佛身相好如金山。」（文）</p>
            <p>有雲：「偈文與經相違。經文說：一一光中各各出三十六百千億佛身。然偈文一一華中，有佛身多少同光明，以為一一佛，總合卅六百千億之義，是略經所具。經釋互存具略，而述重重無盡莊嚴之相。」（渧記）</p>
            <p>此義亦鑿，經不言各各，何解為三十六百千之中，一光出三十六百千佛身，一一各皆爾乎，一一光中，指上一一華光，一一華光中，亦出三十六百佛身。</p>
            <p>義記雲：「三十六百千億佛，他家抄雲：為正報耶！為依報耶？」</p>
            <p>一義雲：「應攝依報，非身相應之化現故，佛地經意，明成事智三業之化，即有三相，一、自身相，應有三業化；二、他身相，應有三業化；三、非身相應，但身口化無意業化。」</p>
            <p>論第十七雲：「非身相應，謂現大地為七寶等，或無量佛化身等，或化山海草木等類，乃至虛空，亦出音聲說大法等，乃至若爾雲何不化非情，令心相現，非情己心等相分。雲何複令有心相現，若心相現，則名有情，非非情相。」</p>
            <p>一義雲：「應是正報。」</p>
            <p>雜觀文雲：「于十方國，變現自在，與今文同，故正報矣。」</p>
            <p>況淨土依正者，無漏清淨，依正圓融，各各相攝，同華嚴經華藏世界。</p>
            <p>又玄忠雲：「相好莊嚴，即是法身。」（文）</p>
            <p>又或解雲：「仰惟華現佛身，佛化十方，是依正互融，事事無礙，重重無盡相也。」</p>
            <p>上來廣分說「依正」，今合說之，明妙境界相（云云）。</p>
            <p>今謂化即真實，一切皆實，依正十身，皆法身故，依正共實，一一無盡之體性故，一一法藏願力所成故。</p>
            <p>贊曰：「安樂佛土依正，法藏願力所成等，正報亦彼所成之義，思之。」（已上）</p>
            <p>帥六中言，一一諸佛，又放百千光明，普為十方等者，明化流十方。</p>
            <p>《唐譯》雲：「是諸佛等，現往東方為眾說法，皆為安立無量有情於佛法中，南西北方，四維上下，亦複如是。」（文）</p>
            <p>十方者，十方微塵剎土而已，從此報身，現應化等，無量無數身，於微塵世界，放無礙智慧光者（唯文）是也。</p>
            <p>何論自國他方乎！（梵響）</p>
            <p>帥說微妙法者，《唐譯》雲：「為眾說法者，含『權實』顯『攝化』隨緣，不思議相，今言說微妙法者，說本願一乘妙法也，釋迦諸佛，以說『本願真實』為出世本意故。」</p>
            <p>下卷諸佛讚歎名號，使十方諸有眾生「聞名歡喜」此其相也。</p>
            <p>有說雲：「說微妙法，此有『通、局』，『通』指隨宜三乘法，前所引心地觀經雲：『隨宜說三乘妙法者是也。』</p>
            <p>『局』指本願一乘法，是乃佛佛出世本懷故也，惟夫三世十方應化如來，皆從無量壽極樂界中，寶蓮華中而出。故皆共以『本願圓頓一乘』，為出世本懷，斷可知而已。」（渧記）</p>
            <p>此釋無妨，蓋今經約釋迦諸佛本意耳。</p>
            <p>安立佛正道者，佛正道，即無上正真之道也。</p>
            <p>安立二十二願雲：「使立無上正真之道。」（文）</p>
            <p>准下文即得往生，住不退轉，必至滅度是也。明彌陀所成果德，終於此。</p>
            <p>上來廣說因果分畢。（彌陀教終於止）已下第二廣說因果分也。（釋迦教）</p>


            <!-- " " " " " " " " " " " " " " " " " " " " -->


            <!-- " " " " " " " " " " " " " " " " " " " " -->


            <!-- " " " " " " " " " " " " " " " " " " " " -->


            <!-- " " " " " " " " " " " " " " " " " " " " -->

            <p>未完補充中...</p>

            <p>行動裝置顯示測試用字：飡迹掿蒭叅煗睺蕰饍咲睺</p>




            <h5>本書目製作流程</h5>
            <p>文字拮錄日期：2026/01/17 - 2026/01/?</p>
            <p>最後更新日期：2026/01/17</p>
            <p>資料來源如下：</p>
            <p>一、文字檔來源→台中蓮社：<a href="https://tclotus.net/tcbl/99move/read/Wujing/2/02/fd000001.htm" target="_blank">https://tclotus.net/tcbl/99move/read/Wujing/2/02/fd000001.htm</a></p>
            <p>二、簡體中文文字檔→wuming.xuefo.tw：<a href="http://wuming.xuefo.tw/nr/2/24248.html" target="_blank">http://wuming.xuefo.tw/nr/2/24248.html</a></p>
            <p>隨時代演進，智慧手機及行動裝置普及，傳統電腦使用日衰。本站將其重新整理、排版(文字檔不少為當年談話逐字稿，若以閱讀方式可能無法瞬間理解，又年代久遠，對初機者更是障礙，本站補充解釋)、除錯(尊重原文，除錯指明顯轉錄錯誤，不少網站有心上傳文字檔，可能以傳統機器掃描，識別出現錯字，或是漏整大段，余不敢妄自判斷，交叉查證)，希冀閱讀更方便，無論公車、捷運、廁中等，皆能不浪費時間精進</p>
            <p>第二卷開始，文字檔開始出現問題，部分特殊字因某些緣故，只能顯示「?」，參考簡體中文文字檔，一個個去對照補漏。</p>
            <p>第十一卷開始，出現大量錯誤，不只標點錯誤，用字也有問題，時間及能力不足，暫停第11~18卷的製作，而11~12卷已製作的部分仍保留，但要知道這兩卷有問題！</p>
            <p>批次修正內容：《唐譯》《宋譯》《會疏》，無肉眼檢視是否有例外</p>
        </div>
        <div class="right"></div>
    </div>
    <div class="bottom" id="bottom"><a href="#top">回到頂部</a></div>
</body>

</html>